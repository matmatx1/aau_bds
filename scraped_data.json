[
    {
        "url": "https://www.dr.dk/nyheder/udland/det-er-kaotisk-skriver-noedhjaelpsorganisation-til-dr-efter-nattens-angreb-i-gaza",
        "title": "'Det er kaotisk,' skriver nødhjælpsorganisation til DR efter nattens angreb i Gaza",
        "label": "",
        "theme": "Krig mellem Israel og Hamas",
        "badge": "",
        "datetime": "2025-03-18T08:25:00+00:00",
        "author": "Mads Vestergaard",
        "text": "'Det er kaotisk,' skriver nødhjælpsorganisation til DR efter nattens angreb i Gaza\nIsrael har natten til i dag udført massive angreb i Gazastriben.\nLæs op\nDet er på alle måder en ulykkelig situation. Både for de tilbageværende gidsler og for de cirka to millioner civile palæstinensere, der opholder sig i Gazastriben.\nSådan siger Anders Ladekarl, generalsekretær for Røde Kors' danske afdeling, efter Israel natten til i dag har udført en række massive angreb i Gaza.\nIsrael siger, at angrebene har været koncentreret omkring Hamas-mål.\nIfølge Gazastribens Hamas-kontrollerede sundhedsministerium er mindst 330 personer dræbt. Af dem skulle flere være børn og kvinder, skriver BBC.\nDR er ikke i stand til at verificere oplysningerne.\nI en sms skriver Læger uden Grænser til DR, at situationen er \"kaotisk\".\n- Vi behandlede nogle af de sårede i løbet af natten og forsøger at få et overblik over situationen lige nu, skriver nødhjælpsorganisationens kommunikationsdirektør, Ulrik Norup Jørgensen.\n'Helvede er brudt løs igen'\nAhmad Joumaa, der arbejder for nødhjælpsorganisationen Team Humanity, har i løbet af natten og morgenen været i kontakt med venner og bekendte, der opholder sig i Gazastriben.\nHan har for kort tid siden selv besøgt enklaven.\n- De fortæller, at helvede er brudt løs igen. Der har været konstante angreb hele natten, og jeg har fået meldinger fra både syd og nord, siger han til P1 Morgen.\n- De er meget nervøse. Jeg har endda en kammerat, som sendte en afskedsbesked til mig.\nIsrael har angrebet i både det sydlige, nordlige og centrale Gaza. Der er med nattens hændelser tale om det mest voldsomme angreb, siden første fase af våbenhvilen mellem Israel og Hamas trådte i kraft 19. januar, skriver BBC.\nDen udløb 1. marts, og der har siden været uenigheder mellem krigens stridende parter om, hvordan våbenhvilen efterfølgende skulle strikkes sammen.\nGidslerne er centrale\nVåbenhvileforhandlingerne er blandt andet strandet på grund af uenigheder om de gidsler, der er tilbage i Gazastriben, og som har opholdt sig der, siden Hamas' terrorangreb mod Israel den 7. oktober 2023.\n- Dette sker efter Hamas' gentagne afvisning af at løslade vores gidsler samt deres afvisning af alle de forslag, de har modtaget fra den amerikanske udsending Steve Witkoff og fra mæglerne, lyder det fra den israelske premierministers kontor.\nFra det ledende Hamas-medlem Izzat al-Rishq lyder det ifølge Ritzau, at Israels angreb er \"en beslutning om at ofre gidsler og give dem en dødsdom\".\nI en anden udmelding fra den militante organisation, som er på USA's og EU's terrorliste, opfordrer man \"verdens frie folk\" til at gå på gaden og protestere over nattens dødbringende angreb og det, Hamas betegner som \"den zionistiske udryddelseskrig mod vores folk i Gazastriben\", beretter Al Jazeera.\nPå DR holder vi lige nu minutiøst øje med situaitonen i Gazastriben. Du kan gøre det samme i vores liveblog lige her:"
    },
    {
        "url": "https://www.dr.dk/nyheder/udland/trump-skal-faa-putin-til-nikke-ja-til-vaabenhvile",
        "title": "Trump skal få Putin til at nikke ja til våbenhvile",
        "label": "",
        "theme": "Krigen i Ukraine",
        "badge": "",
        "datetime": "2025-03-18T07:36:00+00:00",
        "author": "Maja Lærke Maach",
        "text": "Trump skal få Putin til at nikke ja til våbenhvile\nIfølge ekspert viser telefonsamtale mellem Putin og Trump, at en aftale er nær.\nLæs op\nI dag finder telefonsamtalen mellem Ruslands præsident, Vladimir Putin, og USA's præsident, Donald Trump, sted.\nUkraine har efter forhandlinger med USA accepteret en 30 dage lang våbenhvile, og det bliver Trumps opgave i dag at forsøge at få Putin til også at sige ja til den våbenhvile.\nTrump skrev i nat dansk tid på sit sociale medie, at man er enige om \"mange elementer i en endelige aftale, men der er stadig meget, der mangler\".\nTil journalister i Washinton D.C. sagde præsident Trump, at det er en meget vigtig samtale, og at man nærmer sig et \"kritisk punkt\".\n- Vi vil have hele Rusland-Ukraine-halløjet overstået, lød det.\nDen amerikanske udenrigsminister, Marco Rubio, sagde i går, at samtalen med Putin vil vise, hvor parterne står.\n- Vi ved mere i morgen, efter at præsidenten har talt med Putin. Og forhåbentlig er vi i en bedre situation, sagde han.\nNår forhandlingerne er rykket op på præsident-niveau, indikerer det, at parterne er klar til at lave en aftale.\nDet siger Rasmus Brun Pedersen, lektor i international politik ved Aarhus Universitet.\n- Det er en forhandling på det allerhøjeste niveau, så vi kan godt regne med, at der kommer en aftale, eller at der bliver ryddet ud i de mange sten på vejen, siger han.\nFå seneste nyt og fredsforhandlinger i vores\nUkraine-liveblog.\nZelenskyj: Putin trækker krigen i langdrag\nUkraines præsident, Volodymyr Zelenskyj, siger, at russerne kunne have sagt ja til en våbenhvile tidligere men den russiske præsident, Vladimir Putin, trækker tiden.\n- Hver dag under en krig koster menneskeliv. Putin trækker krigen i langdrag, sagde Zelenskyj sent i går aftes i sin daglige tale.\n- I en uge nu har Putin ikke været i stand til at give et 'ja' til våbenhvileforslaget. Han siger hvad han vil, men ikke hvad hele verden gerne vil høre, sagde den ukrainske præsident.\nFra Kreml har samtalen mellem Trump og Putin været karakteriseret som \"et vigtigt skridt for genoplivningen af relationen mellem de to lande\".\nDer er ikke meldt et præcist tidspunkt ud for telefonsamtalen."
    },
    {
        "url": "https://www.dr.dk/nyheder/udland/valg-i-usa/morgenpost-fra-usa-i-dag-ringer-trumps-telefon-det-er-putin-i-roeret-og",
        "title": "",
        "label": "Valg i USA",
        "theme": "Morgenpost fra USA",
        "badge": "",
        "datetime": "2025-03-18T04:58:00+00:00",
        "author": "",
        "text": "Morgenpost fra USA:\nI dag ringer Trumps telefon, det er Putin i røret, og han vil gerne have et atomkraftværk\nDonald Trump og Vladimir Putin skal i dag tale i telefon med hinanden.\nLæs op\nDonald Trump lovede i valgkampen igen og igen, at krigen i Ukraine ville være afsluttet, 24 timer efter han var indsat som præsident. Han har nu været præsident i omkring 1.360 timer.\nMen det var -\nforklarer Trump nu\n- en sarkastisk bemærkning, at han i\nmarts 2023\n,\ni maj 2023\n,\njuli 2024\n,\nseptember 2024\n, og ved et utal af vælgermøder lod forstå, at krigen ville være afsluttet inden for 24 timer.\nMan må formode, at han gemmer sarkasmen væk i dag, når han skal tale i telefon med Vladimir Putin.\nSikkert er det, at de to skal snakke \"konflikten i Ukraine\" eller den \"særlige militære operation\", alt efter hvem af de to, der lægger for. Og så skal de to snakke om et atomkraftværk i Zaporizjzja. Det bekræftede Det Hvide Hus' pressesekretær, Karoline Leavitt, mandag.\nDet her er\nMorgenpost fra USA\nom et telefonopkald, vel sagtens alle i den vestlige verden imødeser.\nEt kraftværk på grænsen mellem Rusland og Ukraine\nTelefonsamtalen mellem Trump og Putin kommer, efter Trumps personlige ven og særlige udsendte til Mellemøsten Steve Witkoff torsdag var i Moskva og holdt et fire timer langt møde med Putin.\n- Hver uge bringer krigen 2.500 soldaterdrab fra begge sider, og det må stoppe NU. Jeg ser meget frem til samtalen med præsident Putin,\nskriver Donald Trump på sit eget sociale medie, Truth Social\n.\nDet Hvide Hus' pressesekretær, Karoline Leavitt, fortalte mandag, at Trump er \"fast besluttet\" på at sikre en fredsaftale.\nAdspurgt om indholdet af telefonsamtalen sagde hun: \"Et kraftværk på grænsen mellem Rusland og Ukraine var oppe at vende i samtalerne med ukrainerne, og (Trump, red.) vil tage det op i sin samtale med Putin i morgen.\"\nAnlægget menes at være Zaporizjzja-atomkraftværket, Europas største. Det ligger ikke på grænsen mellem de to lande, men i en del af Ukraine, som har været under russisk kontrol siden marts 2022. Og der har været kamphandlinger i området lige siden. Man har næsten lyst til at spørge, hvis ikke spørgsmålet i sig selv var så barokt, om ikke kamphandlingerne kunne foregå et andet sted.\nSøndag -\ni forbindelse med, at han vandt en golfturnering på sit eget golfresort\n- blev Trump spurgt, hvilke temaer der var på bordet i våbenhvileforhandlingerne.\n- Vi kommer til at tale om land. Vi kommer til at tale om kraftværker. Vi er allerede i gang med at drøfte en opdeling af visse aktiver.\nKremls talsmand, Dmitrij Peskov, afviste at kommentere, hvad præsidenterne skulle diskutere med ordene: \"Det gør vi aldrig.\"\nDet amerikanske justitsministerium har desuden meddelt, at USA trækker sig fra\ntaskforcen\n\"International Center for the Prosecution of the Crime of Aggression against Ukraine,\" der blev oprettet for at efterforske lederne bag invasionen af Ukraine, herunder Putin.\nUSA under Joe Biden tilsluttede sig i 2023, og det at man nu trækker sig, markerer det seneste skridt i forbrødringen mellem Moskva og Washington.\nMin dygtige kollega Matilde Kimer gav i aftes dansk tid denne udlægning af den russiske forhandlingsposition forud for telefonsamtalen:\nVladimir Putin har tidligere udtalt, at han støtter en våbenhvile, men at han har en række betingelser herfor.\nEt af stridspunkterne er, hvordan en våbenhvile overvåges og håndhæves langs frontlinjen i øst, og han har gjort det klart, at han ikke vil acceptere Nato-tropper på territoriet.\nOg så er der Ukraine. De har - naturligvis - også krav, selvom de er klar til at acceptere det amerikanske forslag om 30 dages våbenhvile.\nDet skriver Ukraines præsident Volodomyr Zelenskji på X\n.\nDet var\nMorgenpost fra USA\nmed sidste nyt. Vi skrives ved i morgen, hvor Donald Trump har været præsident i 58 dage."
    },
    {
        "url": "https://www.dr.dk/nyheder/udland/paa-bunden-af-oslofjorden-mener-forening-have-fundet-resterne-af-syv-henrettede",
        "title": "På bunden af Oslofjorden mener forening at have fundet resterne af syv henrettede modstandsfolk",
        "label": "",
        "theme": "",
        "badge": "",
        "datetime": "2025-03-17T20:27:00+00:00",
        "author": "Rasmus Jungersen",
        "text": "På bunden af Oslofjorden mener forening at have fundet resterne af syv henrettede modstandsfolk\nModstandsfolkene blev dræbt af den tyske besættelsesmagt for præcis 80 år siden i dag.\nLæs op\nI dag for præcis 80 år siden blev 14 norske modstandsfolk dræbt af den tyske besættelsesmagt i Norge.\nNu er syv af dem måske blevet fundet. På bunden af Oslofjorden - i trækasser fulde af sten.\nDet mener foreningen Æresgjeld, der leder efter jordiske rester af norske modstandsfolk, der blev dræbt under Anden Verdenskrig, skriver NRK.\nFundet bliver bakket op af politiet i Norge.\n- I januar fik politiet bekræftet, at de jordiske rester formentlig stammer fra mennesker, og at det muligvis er muligt at udvinde dna til identifikation, siger politimester i Øst politidistrikt, Cecilie Lilaas-Skari i en pressemeddelelse.\n- Sammenholdt med andre oplysninger mener politiet, at det, som er fundet, er en af de to kasser med jordiske rester efter 14 nordmænd, som blev henrettet på Akershus fæstning 17. marts 1945, tilføjer hun.\nMåske er Per-Eriks onkel endelig fundet\nDet var tilbage i december 2024, at foreningen Æresgjeld kontaktede norsk politi og fortalte, at de havde fundet kassen på bunden af fjorden.\nNærmere bestemt havde de – gennem arkivarbejde – lokaliseret et sted i fjorden ud for halvøen Nesodden. Og med en undervandsdrone filmede de deres fund.\nI alt blev 42 personer henrettet af tyskerne mod slutningen af krigen i februar og marts 1945. Ligene blev anbragt i tre trækasser og smidt i fjorden.\nI 1945 gjorde norsk politi selv et forsøg på at finde kasserne – uden held. Og siden da har politiet ikke ledt efter dem.\nÆresgjeld mener altså nu at have fundet den ene - og fortsætter med at lede efter de to resterende.\nAkershus er et slot og fæstning i den norske hovedstad, Oslo. Stedet blev brugt af tyskerne til at indespærre og henrette norske modstandsfolk under krigen.\nÆresgjeld mener, at de syv personer, hvis rester nu formentligt er blevet fundet, var involveret i en større sabotageaktion mod jernbanenettet i det østlige Norge, skriver NRK.\nPer-Erik Knutsen er en af de nulevende nordmænd, som i dag fik at vide, at et af hans familiemedlemmer nu måske er blevet fundet.\n- Jeg håber, at de fundne rester nu bliver taget op, så vi kan få at vide, om han er en af dem, siger han til NRK.\nPer-Erik Knutsens onkel, Kåre Olafsen, var 25 år gammel, da han blev henrettet:\nHåber, at det kan give efterladte klarhed\nDe norske myndigheder har nu vurderet, at kassen med resterne skal hives op af fjorden.\nHerefter venter et arbejde med at forsøge at identificere resterne ved hjælp af dna-analyser.\nAllerede nu beder politiet personer give sig til kende, hvis de mener, at de kunne være efterkommere eller pårørende til nogen af de henrettede.\n- Jeg er sikker på, at det er – og har været – en belastning for pårørende og efterladte ikke at vide, hvor deres døde pårørende blev af, efter de blev dræbt. Jeg håber, det kan blive starten på et arbejde, der kan skabe klarhed til de efterladte, siger politimester Cecilie Lilaas-Skari.\nOmkring 100 af de mere end 400 nordmænd, der blev henrettet under krigen, er aldrig blevet fundet, skriver NRK."
    },
    {
        "url": "https://www.dr.dk/nyheder/udland/i-panik-stormede-de-vaek-fra-mystisk-oeredoevende-lyd-nu-vil-demonstranterne-have",
        "title": "I panik stormede de væk fra mystisk, øredøvende lyd: Nu vil demonstranterne have undersøgt, om et forbudt sonisk våben blev rettet mod dem",
        "label": "",
        "theme": "",
        "badge": "",
        "datetime": "2025-03-17T20:14:00+00:00",
        "author": "Line Jenvall",
        "text": "I panik stormede de væk fra mystisk, øredøvende lyd:\nNu vil demonstranterne have undersøgt, om et forbudt sonisk våben blev rettet mod dem\nDen serbiske præsident afviser, at en ulovlig lyd-kanon skulle være blevet brugt.\nLæs op\nI løbet af få sekunder skete der noget på gaden i den serbiske hovedstad, Beograd, hvor demonstranter med lysende telefoner rakt i vejret gav udtryk for deres utilfredshed med et korrupt og autokratisk politisk system.\nPludselig styrter de i alle retninger, vælter over hinanden for at komme væk og efterlader midten af gaden fuldstændig tom, mens de søger ly i butikker og langs bygningerne.\nEt øjeblik efter bevæger de sig igen forsigtigt tilbage.\nÅrsagen -\nlyder anklagen fra demonstranterne\n- er, at en såkaldt sonisk kanon blev rettet mod dem med voldsomme lydbølger, der skabte en gennemtrængende og ubehagelig støj.\nSelvom\npræsident Aleksandar Vucic har kaldt\nanklagerne for \"onde løgne\",\nkræver demonstranterne nu sagen undersøgt\n, og over en halv million har lagt navn til en underskriftsindsamling for at få FN, EU og den regionale sikkerhedsorganisation OSCE til at gå ind i sagen.\nVideoen her er fra demonstrationen, hvor der bliver holdt 15 minutters stilhed i respekt for dem, der mistede livet under et kollapset betontag i Novi Sad for fire og en halv måned siden, men viser ikke øjeblikket, hvor demonstranterne pludselig spredes til alle sider. Video: Goran Radojev.\n'Et forsøg på at starte kaos'\nDer skulle angiveligt være tale om et amerikansk produceret\n\"long range acoustic device\" (LRAD)\n- altså et langtrækkende akustisk redskab, der kan sende højfrekvente lydbølger i en specifik retning over lange afstande, så dem, de rammer oplever øresmerter og bliver desorienterede.\nIfølge\nnyhedsbureauet AP\nskulle politiet i Serbien have føjet den ellers ulovlige lydkanon til sit våbenarsenal for et par år siden, men såvel politiet som landets forsvarsministerium har, ligesom præsidenten, afvist, at soniske våben skulle have været i brug lørdag.\nUnderskriftsindsamlingen er startet af oppositionspartiet Move Change og rummer et krav om, at såvel \"medicinske, lovmæssige og tekniske aspekter af lydkanonens betydning for sundhed og menneskerettigheder,\" skal undersøges\nskriver nyhedsbureauet AP\n.\nSelvom demonstranterne i anti-korruptionsbevægelsen gør sig umage for at forblive apolitiske, har der altså været massiv tilslutning til indsamlingen, og blandt andre NGO'en Beograds Sikkerhedspolitiske Center har fordømt det, der bliver kaldt \"ulovlig og inhuman brug af forbudte våben\".\n- Denne handling er udtryk for en åbenlys magtudøvelse og et forsøg på at starte kaos med det formål at delegitimere protester og kriminalisere fredelige borgere,\nlyder det fra organistationen\n.\nPenge i de forkerte lommer\nDe utilfredse serbere var lørdag samlet i hundredtusindvis til den hidtil største demonstration, der nu står som den foreløbige kulmination på dét oprør, der bare er vokset og vokset siden november med daglige protester over hele landet.\nDet udspringer af frustrationen over, at 15 mennesker for nu fire og en halv måned siden mistede livet, da et betonhalvtag brasede sammen over en nyrenoveret togstation i landets næststørste by, Novi Sad. Det skulle egentlig have været et prestigeprojekt for regeringen, men ifølge kritikerne er pengene røget i de forkerte lommer, med byggesjusk til følge, der altså endte med at koste helt almindelige serbere livet.\nSiden da har anti-korruptionsbevægelsen holdt 15 minutters stilhed ved deres demonstrationer, og det var netop midt i den stilhed, at den øredøvende lyd spredte menneskemængden.\nVideoer\naf\nepisoden\nkan ses\npå sociale medier, men det er ikke muligt for DR Nyheder at verificere optagelserne. En fotograf fra AP, der var til stede, beskriver dog, hvordan folk i al hast forsøgte at komme væk fra en susende, panikskabende lyd."
    },
    {
        "url": "https://www.dr.dk/nyheder/udland/sankt-patrick-dag-fejret-i-gaderne-i-groenne-farver",
        "title": "",
        "label": "",
        "theme": "",
        "badge": "",
        "datetime": "2025-03-17T19:52:00+00:00",
        "author": "",
        "text": "Sankt Patrick dag fejret i gaderne i grønne farver\n\"Today we are all Irish\", lyder dagens slogan.\nLæs op\nGrøn glæde dominerer gaderne i flere storbyer i dag, hvor irerne fejrer den kristne helgen Sankt Patrick, som ifølge traditionen indførte kristendommen i Irland i det 5. århundrede.\nDagen fejres med parader, blomsterkranse, sækkepiber, musikkorps, irsk øl - og masser af tilskuere klædt i grønt i trekløverets tegn.\nOg det er ikke kun for irere - alle er velkommen til at feste med, som det lyder i sloganet på Sankt Patricks dag: \"Today we are all Irish\".\nSe billeder fra de festlige parader i Dublin i Irland og New York i USA."
    },
    {
        "url": "https://www.dr.dk/nyheder/udland/live-vaabenhvile-i-gaza",
        "title": "",
        "label": "",
        "theme": "Krig i Mellemøsten",
        "badge": "",
        "datetime": "2025-03-17T18:11:00+00:00",
        "author": "",
        "text": "LIVE Israel har udført det voldsomste angreb i Gaza siden våbenhvilen i januar\nLæs op\nNatten til tirsdag har Israel udført det største angreb i Gaza siden 19. januar.\nFølg udviklingen her:"
    },
    {
        "url": "https://www.dr.dk/nyheder/udland/tornadoudbrud-har-haerget-usa-huse-er-jaevnet-med-jorden",
        "title": "Tornadoudbrud har hærget USA: ’Huse er jævnet med jorden’",
        "label": "",
        "theme": "",
        "badge": "",
        "datetime": "2025-03-17T17:28:00+00:00",
        "author": "Villads Rostrup",
        "text": "Tornadoudbrud har hærget USA:\n’Huse er jævnet med jorden’\nSiden i fredags er der registreret 66 tornadoer i et tornadoudbrud i Midtvesten og Sydstaterne.\nLæs op\nTornadoer, sandstorme og skovbrande er noget af det vejr, som flere stater i USA har været udsat for hen over weekenden.\nDet er særligt delstaterne i Syden og Midtvesten, som har været hårdt ramt af det ekstreme uvejr. Den amerikanske præsident Donald Trump\nmelder\nom mindst 36 omkomne på tværs af alle de stater, som har været ramt af, hvad flere amerikanske\nmedier\nkalder for 'Monsterstormen'.\nHuse er jævnet med jorden\nStormen har hen over weekenden bevæget sig gennem Midtvesten og Syden, og der er siden i fredags blevet registreret 66 tornadoer, hvilket vil sige, at der er tale om et tornadoudbrud, som er et stort antal tornadoer i et kort tidsrum.\nDet er især staterne Arkansas, Missouri, Alabama, Mississippi og Kansas, som har har været særlig udsatte.\n- Der har været orkanagtige vinde, kraftig nedbør, og så har de kraftige vinde pisket skovbrande op i Oklahoma og Texas. Så alt i alt har det været en voldsom blanding af ødelæggende vejr, siger DRs vejrvært Louise Gade Sig.\nDet ødelæggende vejr har sat sine spor i Midtvesten og Sydstaterne, hvor uvejret har hærget og påvirket tusindvis af amerikanere.\n- Huse er jævnet med jorden, træer og elmaster er rykket op, og det har efterladt tusindvis af husstande uden strøm, siger Louise Gade Sig.\nLige nu har uvejret bevæget sig østpå og påvirker lige nu den amerikanske østkyst, men i morgen skulle det meste af Østkysten være ude af farezonen.\nHerunder kan du se, hvilke ødelæggende konsekvenser stormen har haft:\nEn af de mest alvorlige storme de seneste år\nDet er ikke første gang, at de amerikanske sydstater mærker naturens dødelige kraft. USA og især Midtvesten og de sydlige delstater har været hårdt ramt flere gange og efterladt utallige amerikanere uden hus og hjem, uden familie og venner.\n- Stormen er klart en af de mest alvorlige, som vi har set i de seneste år. Det store antal tornadoer og deres voldsomme, destruerende kræfter gør denne storm særlig voldsom, siger Louise Gade Sig.\nAlligevel har USA tidligere oplevet endnu mere ødelæggende storme.\nI 2011 mistede over 300 mennesker livet, da der blev registreret mere end 300 tornadoer i et tornadoudbrud i den samme del af USA.\nOg ifølge vejrværten er den geografiske placering af Midtvesten og de sydlige stater en af hovedårsagerne bag de gentagne og altødelæggende storme.\n- Når den kolde luft fra Canada møder varm, fugtig luft fra Den Mexicanske Golf skaber de perfekte betingelser for tornadoer og kraftige storme. Samtidig giver det flade, åbne terræn i de her stater storme ret gode muligheder for at udvikle sig hurtigt.\n- En del af forklaringen er også, at forår er højsæson for tornadoer, fordi temperaturforskellene er størst på denne tid af året.\nDen amerikanske præsident, Donald Trump, udtalte sig i går om weekendens ødelæggende uvejr på sit sociale medie Truth Social og sagde, at \"de holder øje med situationen\" og \"har indsat Nationalgarden i Arkansas\"\n."
    },
    {
        "url": "https://www.dr.dk/nyheder/udland/billedserie-vreden-har-blandet-sig-med-sorg-i-den-nordmakedonske-hvor-59-mennesker-i",
        "title": "",
        "label": "",
        "theme": "",
        "badge": "",
        "datetime": "2025-03-17T15:49:00+00:00",
        "author": "",
        "text": "BILLEDSERIE  Vreden har blandet sig med sorg i den nordmakedonske by, hvor 59 mennesker i weekenden mistede livet\nDe tusindvis af demonstranter kræver retfærdighed for ofrene og et opgør med korruption i landet.\nLæs op\nI dag gik tusindvis af mennesker på gaden i den nordmakedonske by Kaconi, hvor 59 mennesker i weekenden mistede livet i en brand på en natklub.\nOg mens tårerne stadig trillede ned ad kinderne hos pårørende og overlevende, så fyldte vreden også hos de demonstrerende. De kræver retfærdighed for ofrene og en ende på den korruption, som de mener ligger bag katastrofen.\nIfølge Reuters har Nordmakedoniens statsanklager oplyst, at natklubben manglede både brandslukkere, røgalarmer og sprinkleranlæg. Desuden var der på stedet angiveligt kun én nødudgang.\nPremierminister Hristijan Mickoski har lovet, at de skyldige vil blive stillet til ansvar. Ifølge ham var natklubbens tilladelser blevet givet ulovligt af landets finansministerium, skriver nyhedsbureauet."
    },
    {
        "url": "https://www.dr.dk/nyheder/udland/valg-i-usa/morgenpost-fra-usa-fransk-politiker-er-saa-traet-af-trump-han-vil-have",
        "title": "",
        "label": "",
        "theme": "Morgenpost fra USA",
        "badge": "",
        "datetime": "2025-03-17T04:55:00+00:00",
        "author": "",
        "text": "Morgenpost fra USA:\nFransk politiker er så træt af Trump, at han vil have Frihedsgudinden retur\nFransk medlem af Europaparlamentet vil have Frihedsgudinden tilbage.\nLæs op\nHvis der er en person, der repræsenterer New York, så er det i mine øjne Lou Reed. Hans skildringer af livet på toppen og særligt på bunden af et sted med så meget facade som New York sidder i mig, når jeg går rundt i byen.\nJeg kan ikke krydse Lexington uden at tænke, hvem der står mere død end levende og venter på sin dealer i krydset ved 125. gade, som Lou Reed gør det i \"Waiting for my man\".\nOg når jeg skal forsøge at ihukomme, hvad der står på Frihedsgudindens sokkel, kan jeg kun høre Lou Reed messe: \"\nGive me your hungry, your tired, your poor, I'll piss on 'em. That's what the Statue of Bigotry says.\"\nAlt denne snak om Lou Reed blot for at sige, at\nMorgenpost fra USA\ni dag handler om Frihedsgudinden - og ikke\nStatuen for Hykleri\n, som Lou Reed kalder den i \"Dirty Blvd\".\nDen strunke statue var i sin tid en gave fra Frankrig, men spørger man et fransk medlem af Europaparlamentet, så skal den gave returneres.\nPourquoi ? Spørger\nMorgenpost fra USA\n.\n\"Giv os Frihedsgudinden tilbage\"\nDet er ikke hver dag, at Raphaël Glucksmann, medlem af Europaparlamentet for centrum-venstre partiet Place Publique, finder vej til amerikanske medier. Men han har så at sige været hele trykmøllen rundt grundet følgende citat:\n- Vi vil sige til de amerikanere, der har valgt at støtte tyrannerne, til de amerikanere, der fyrede forskere for at kræve videnskabelig frihed: \"Giv os Frihedsgudinden tilbage,\" sagde han til jublende tilhængere til et partikonvent i weekenden.\n- Vi gav den til jer som en gave, men tilsyneladende foragter I den. Så den vil have det helt fint herhjemme (i Frankrig, red.), tilføjede han.\nHans pointe er, USA ikke længere lever op til de værdier, som statuen symboliserer - frihed, demokrati og menneskerettigheder - og symboliserede, da den blev givet i 1876 i forbindelse med hundredåret for USA's uafhængighed.\nOg her er Lou Reeds parafrase over Frihedsgudindens betydning fra tidligere måske meget rammede. For Lou Reed gør den til et symbol ikke på frihed, men på hykleri - et ideal, som ikke stemmer overens med virkeligheden.\nRaphaël Glucksmann mere end antyder, at han ikke mener, at USA er symbol på frihed og demokrati, blandt andet er han stærkt utilfreds med, at USA under Donald Trump har valgt en mere forsonlig tilgang til Rusland end under sin forgænger.\nHer ville jeg gerne have spurgt Raphaël Glucksmann om, hvad han mener om, at et af de største partier i Frankrig, Marine Le Pens Rassemblement National, også har anlagt en forsonlig, politisk linje over for Rusland og landets præsident Vladimir Putin.\nMarine Le Pen har selv ved flere lejligheder rost præsident Putin\n, som hun endda besøgte inden det franske præsidentvalg i 2017. Dengang sagde hun til BBC, at hovedlinjerne i hendes politik er \"de samme hovedlinjer, som hr. Trump og hr. Putin forsvarer.\"\nRassemblement National blev suverænt Frankrigs største parti ved Europaparlamentsvalget sidste år. Så med Raphaël Glucksmanns argumentation skal Frihedsgudinden måske ikke til Frankrig.\nOg så har Frankrig allerede en Frihedsgudindestatue på seinebroen Pont de Grenelle, som de fik i gave fra USA i 1889 i anledning af hundredåret for Den Franske Revolution. Den er med sine 11,5 meter noget mindre end den omkring 96 meter høje Frihedsgudinde i New Yorks havn.\nDet var\nMorgenpost fra USA\nmed sidste nyt. Vi skrives ved i morgen, hvor Donald Trump har været præsident i 57 dage.\nHverken Raphaël Glucksmann eller partiet Place Publique er vendt tilbage på DR's spørgsmål forud for udgivelse af nærværende artikel."
    },
    {
        "url": "https://www.dr.dk/nyheder/udland/usa-og-houthierne-truer-med-optrapning-men-hvem-er-den-iranskstoettede-bevaegelse",
        "title": "USA og houthierne truer med optrapning - men hvem er den iranskstøttede bevægelse?",
        "label": "",
        "theme": "",
        "badge": "",
        "datetime": "2025-03-17T03:45:00+00:00",
        "author": "Michala Rask Mikkelsen",
        "text": "USA og houthierne truer med optrapning - men hvem er den iranskstøttede bevægelse?\nFlere end 50 meldes dræbt i amerikanske luftangreb mod Yemens Houthi-bevægelse, som har svoret at møde \"eskalering med eskalering\".\nLæs op\nUSA og de Iran-støttede Houthi-oprørere i Yemen varsler nu begge en optrapning, efter\nUSA har lanceret omfattende luftangreb\nfor at afskrække oprørerne fra at angribe militære og kommercielle skibe på en af verdens mest trafikerede søveje, Det Røde Hav.\nIfølge Yemens sundhedsministerium, som kontrolleres af houthierne, er\nmindst 53 mennesker blevet dræbt\nunder de amerikanske angreb natten til søndag i hovedstaden Sanaa og flere andre provinser, herunder Saada, der er houthiernes højborg nær grænsen til Saudi-Arabien.\nBlandt de dræbte er fem kvinder og to børn, mens næsten 100 meldes sårede, oplyser ministeriet ifølge nyhedsbureauet AP.\nUSA's udenrigsminister, Marco Rubio, har slået fast, at angrebene vil fortsætte, indtil Houthi-bevægelsen stopper med at angribe den internationale skibsfart og den amerikanske flåde.\n- Vi vil ikke tillade, at disse mennesker kontrollerer, hvilke skibe der kan passere igennem, og hvilke der ikke kan. Så er spørgsmålet, hvor længe det vil fortsætte. Det vil fortsætte, indtil de ikke længere har mulighed for at gøre det, sagde\nudenrigsminister Marco Rubio til CBS søndag\n.\nUSA vil holde Iran ansvarlig\nDet var præsident Donald Trump, der lørdag aften beordrede angrebene og samtidig advarede houthierne om, at USA vil bruge \"overvældende dødbringende magt\", indtil houthierne indstiller deres angreb.\nTrump rettede også en advarsel mod Iran, som ifølge USA spiller en central rolle i houthiernes militære kapacitet.\nIran vil blive holdt \"fuldt ansvarlig\" for landets handlinger, lovede Trump ifølge AP.\nHouthierne, der støttes både militært og økonomisk af Iran, har længe betragtet Israel som en fjende.\nSiden krigen i Gaza brød ud efter Hamas' angreb på Israel i oktober 2023, har houthierne affyret droner og missiler mod Israel - dog uden større effekt, da de fleste er blevet skudt ned.\nAngreb påvirker skibshandlen\nDen 19. november 2023 kaprede houthierne et kommercielt skib i Det Røde Hav. Siden har de lanceret utallige missil- og droneangreb på handelsskibe i Det Røde Hav og Bab-el-Mandeb-strædet, der forbinder det med Adenbugten og Omanbugten, og sænket to skibe.\nSelvom houthierne oprindeligt hævdede kun at angribe skibe med forbindelse til Israel, viser det sig, at mange af de ramte skibe ingen relation har haft til Israel, skriver\nBBC\n.\nAngrebene har tvunget flere store rederier til helt at undgå Det Røde Hav - en rute, der normalt håndterer næsten 15 procent af verdens samlede skibshandel - og i stedet sejle den meget længere vej syd om Afrika.\nHvem er houthierne?\nHouthierne, officielt kaldet Ansar Allah (Guds Partisaner, red.), er en væbnet, politisk og religiøs bevægelse, der repræsenterer Yemens shiamuslimske zaidiske mindretal.\nDe ser sig selv som en del af den Iran-ledede \"modstandsakse\" mod Israel, USA og Vesten - sammen med grupper som Hamas og Hizbollah i Libanon.\nGruppen blev grundlagt i 1990'erne af den nu afdøde Hussein al-Houthi og ledes i dag af hans bror, Abdul-Malik al-Houthi.\nI begyndelsen af 00'erne gjorde houthierne oprør mod Yemens daværende præsident, Ali Abdullah Saleh, og krævede større selvstyre. Efter Det Arabiske Forår i 2011 blev Saleh væltet, og magten overgik til vicepræsident Abdrabbuh Mansour Hadi.\nHadi kunne dog ikke kontrollere landet, og houthierne tog hurtigt magten i den nordlige provins Saada og siden i hovedstaden Sanaa - blandt andet takket være en overraskende alliance med netop Saleh.\nI tv-talen herunder siger Houthi-leder Abdul-Malik al-Houthi følgende: Vi vil møde eskalering med eskalering. Det er vores tilgang.\n(Artiklen fortsætter under videoen)\nFastholder kontrol trods modstand\nI 2015 erobrede houthierne store dele af det vestlige Yemen og tvang præsident Hadi i eksil.\nSaudi-Arabien frygtede, at Iran ville bruge Yemen som en vasalstat og dannede derfor en koalition af arabiske lande, som indledte en militær intervention mod houthierne.\nTrods mange års krig og massive luftangreb har Houthi-bevægelsen fastholdt kontrollen over store dele af Yemen.\nUSA og Saudi-Arabien beskylder Iran for at have smuglet avancerede våben til houthierne, herunder droner, krydsermissiler og ballistiske missiler, i strid med FN's våbenembargo.\nIran afviser at have forsynet houthierne med våben og hævder, at støtten kun er politisk, skriver BBC.\nIran vil reagere kraftigt\nPå sit sociale medie, Truth Social, advarede Trump lørdag om, at Irans støtte til houthierne skal stoppe øjeblikkeligt, ellers vil USA anse det som en direkte trussel.\nSom svar advarede\nIrans magtfulde Revolutionsgarde om\n, at Iran vil reagere kraftigt, hvis USA angriber landet.\n- Iran vil ikke føre krig, men hvis nogen truer landet, vil det komme med en passende, beslutsom og endelig reaktion, sagde Revolutionsgardens leder, Hossein Salami, på iransk tv.\nHan afviste samtidig, at Iran har nogen indflydelse på houthiernes angreb, og sagde, at landet \"ikke spiller nogen rolle i at fastlægge de nationale eller operationelle politikker\" for de militante grupper, det er allieret med på tværs af regionen.\nDet amerikanske luftangreb natten til søndag beskrives som et af de mest omfattende mod houthierne, siden krigen i Gaza begyndte i oktober 2023.\nVil møde eskalering med eskalering\nHouthi-bevægelsen har advaret om, at oprørerne vil besvare angrebene og \"møde eskalering med eskalering\".\n- Vi vil møde eskalering med eskalering. Det er vores tilgang, sagde Houthi-leder Abdul-Malik al-Houthi i en tv-tale søndag.\nOprørerne hævdede samme dag at have angrebet den amerikanske hangarskibsgruppe USS \"Harry S. Truman\" med missiler og droner - dog uden at fremlægge beviser. USA har endnu ikke bekræftet påstanden.\nTalsmanden for FN's generalsekretær, António Guterres, har\nopfordret begge parter til at udvise tilbageholdenhed og stoppe de militære aktiviteter\n.\nIfølge den amerikanske udenrigsminister, Marco Rubio, har houthierne i løbet af de sidste 18 måneder angrebet den amerikanske flåde \"direkte\" 174 gange og målrettet kommerciel skibsfart 145 gange ved hjælp af \"præcisionsstyrede våben mod skibe\"."
    },
    {
        "url": "https://www.dr.dk/nyheder/udland/fem-maaneder-efter-liam-paynes-doed-indvies-baenk-til-aere-sangeren-i-argentina",
        "title": "Fem måneder efter Liam Paynes død indvies bænk til ære for sangeren i Buenos Aires",
        "label": "",
        "theme": "",
        "badge": "",
        "datetime": "2025-03-16T22:29:00+00:00",
        "author": "Caroline Christensen",
        "text": "Fem måneder efter Liam Paynes død indvies bænk til ære for sangeren i Buenos Aires\nBænken står på den kirkegård, hvor sangerens lig i en periode var opbevaret, inden det blev sendt hjem til hans familie i England.\nLæs op\nSøndag blev en bænk til ære for den afdøde sanger Liam Payne indviet i Argentinas hovedstad, Buenos Aires.\nDet er byen, hvor briten\nefter et fald fra tredje sal\ndøde for præcis fem måneder siden.\nBænken står på Den Britiske Kirkegård og har en guldplatte med et stykke tekst fra One Direction-sangen 'History'.\n- Du og jeg, vi har en hel masse historie, så lad være med at give slip, vi skal skabe noget mere, vi kan leve for evigt, Liam, står der.\nUnder indvielsen af bænken var en præst og flere fans til stede. Sidstnævnte havde medbragt blomster og et fotografi til at stille på bænken.\n- Det betyder meget for fansene at have et sted at komme og sidde her på bænken med Liams navn, sagde den 26-årige fan Luana Bustamante ifølge nyhedsbureauet Reuters.\nEfter Liam Paynes død blev hans lig i en periode opbevaret på kirkegården, hvor der altså nu er et meget synligt minde om sangeren, inden hans krop senere blev overdraget til familien i England.\nUdover bænken indviede fansene en rød postkasse, hvorfra det er tanken, at der skal kunne sendes beskeder til Liam Paynes familie.\n- Vi ved, hvor mange piger der kommer her og vil efterlade en besked til familien. Hvis det er muligt, vil vi gerne sende dem gennem den ansvarlige for Den Britiske Kirkegåd. Det håber vi af hele vores hjerte kan lade sig gøre, sagde en af de andre fremmødte fans, Lucia Esquivel på 24 år, ifølge Reuters."
    },
    {
        "url": "https://www.dr.dk/nyheder/udland/trump-stoevede-226-aar-gammel-krigslov-af-nu-er-over-200-venezuelanere-deporteret",
        "title": "",
        "label": "",
        "theme": "",
        "badge": "",
        "datetime": "2025-03-16T20:44:00+00:00",
        "author": "",
        "text": "Trump støvede 226 år gammel krigslov af - nu er over 200 venezuelanere deporteret\nSelvom en føderal dommer har blokeret for brug af loven, blev 238 formodede bandemedlemmer i dag deporteret ud af USA.\nLæs op\nDonald Trump har været i gemmerne og fundet en gammel lov fra juni 1798, Alien Enemies Act, som ifølge The Guardian senest var i brug under Anden Verdenskrig.\nLoven giver, i krigstid, præsidenten mulighed for at arrestere og deportere såkaldte fjender af staten ned til fjortenårsalderen uden retslig proces.\nNetop den lov har Donald Trump gjort brug af for at få udvist en stor gruppe venezuelanere, som menes at være medlemmer af banden Tren de Aragua -\net af flere kriminelle netværk, som i februar blev terrorlistet i USA\n. Trumps argument for at tage loven i brug er, at banden \"begår, forsøger og truer med en invasion USA's territorium\".\nI går blokerede en føderal dommer midlertidigt Trump-administrationen for brug af loven, hvilket hurtigt blev anket af det amerikanske justitsministerium.\nTil trods for det midlertidige forbud landede i dag 238 venezuelanere i El Salvador, oplyser landets præsident\npå X\n, hvorfra de straks blev flyttet til det topsikrede kæmpefængsel CECOT, der kan huse op mod 40.000 fanger.\n- USA vil betale et meget lavt gebyr for dem, men et meget højt for os, skriver præsident Nayib Bukele.\nPræsidentkontoret i El Salvador har delt en række billeder af flytningen af de mere end 200 venezuelanere, som DR her bringer et udpluk af."
    },
    {
        "url": "https://www.dr.dk/nyheder/udland/diplomati-eller-doedvande-tre-eksperter-giver-deres-bud-paa-om-en-reel-fred-er-paa",
        "title": "Diplomati eller dødvande? Tre eksperter giver deres bud på, om en reel fred er på vej",
        "label": "",
        "theme": "Krigen i Ukraine",
        "badge": "",
        "datetime": "2025-03-16T19:03:00+00:00",
        "author": "Mads Vestergaard",
        "text": "Diplomati eller dødvande? Tre eksperter giver deres bud på, om en reel fred er på vej\nRusland trækker tiden - blandt andet for at få støvlerne godt placeret i slagmarken, siger flere eksperter.\nLæs op\nSiden amerikanerne fik ny præsident, lader det til, at der er blevet trykket på speederen på vejen mod fred mellem Rusland og Ukraine.\nKort efter Trumps indsættelse har der ugentligt været møder mellem vigtige aktører, og regeringsledere på tværs af verden har engageret sig i at finde en løsning på den tre år lange krig.\nTidligere på ugen blev USA og Ukraine enige om en 30 dage lang våbenhvile, og selvom den russiske præsident har erklæret støtte til idéen om våbenhvile, er aftalen endnu ikke underskrevet af Putin.\nI går blev der taget endnu et skridt, da\nUSA's og Ruslands udenrigsministre drøftede næste fase i forhandlingerne\nom en afslutning på krigen.\nSpørgsmålet, som de fleste nu må sidde med, er, om våbenhvilen reelt er på vej, eller om det hele går op i lange diplomatiske møder uden resultat.\nRusland linedanser\nDet har Charlotte Flindt Pedersen et bud på. Hun er direktør i foreningen Det Udenrigspolitiske Selskab med et indgående kendskab til krigen i Ukraine.\nSer du tegn på en egentlig våbenhvile?\n- Nej, egentlig ikke. Rusland balancerer mellem at vise velvilje og trække forhandlingerne lidt i langdrag, så de kan opnå en endnu mere favorabel postion på kamppladsen, siger hun i\nP1 Morgen\n.\nFlindt Pedersen påpeger samtidig, at et eventuelt møde mellem Trump og Putin fra russisk side vil skulle forberedes \"i rigtig lang tid\" - også selvom USA presser på.\nMeget tyder på, at ukrainerne er pressede i den russiske Kursk-region. Materialet her er udleveret af det russiske forsvarsministerium og viser angiveligt, hvor medtaget byen Sudzja er:\nLøfte var sarkasme\nDonald Trump havde ellers svoret, at han kunne skabe fred mellem de stridende parter i løbet af de første 24 timer af sit præsidentembede. Men det var ment \"en smule sarkastisk\",\nlød det i går fra Trump\n.\nI stedet skulle det forståes sådan, at den amerikanske præsident blot ønskede en hurtig afslutning på krigen, og den køber Rasmus Sinding Søndergaard, der forsker i USA's udenrigspolitik ved Dansk Institut for Internationale Studier.\n- Vi har alle sammen godt vidst, at han ikke kunne klare det på 24 timer, lyder det.\nUSA-forskeren peger i den forbindelse på, at det for Trump nu handler om at spinne historien på den rigtige måde, fordi det har vist sig at være sværere end som så at opnå våbenhvile.\n- Så vi forstår, at der kommer til at gå længere tid. Realiteten er, at der nok kommer til at gå\nmeget\nlængere tid, siger Rasmus Sinding Søndergaard.\n'Historisk tilnærmelse'\nIsabel Bramsen, fredsforsker ved Lund Universitet i Sverige, er enig i, at Rusland lige nu forsøger at trække tiden.\nAlligevel kan hun godt forestille sig, at russerne inden for en \"overskuelig fremtid\" må gå med på en eller anden form for aftale.\n- Fordi det er en historisk diplomatisk tilnærmelse, som Donald Trump har lagt an til med russerne, siger Bramsen og henviser blandt andet til, at den amerikanske præsident lagde ud med at ringe til Putin og ikke den ukrainske præsident, Volodymyr Zelenskyj.\n- Det ville ikke være særligt smart for russerne ikke at spille med på den her meget Rusland-venlige fredsproces, som Trump har skudt i gang, siger Isabel Bramsen.\nLigesom Charlotte Flindt Pedersen påpeger, så mener Bramsen også, at russerne forsøger at få så meget fodfæste på slagmarken, inden et eventuelt ja til en våbenhvileaftale afgives."
    },
    {
        "url": "https://www.dr.dk/nyheder/udland/mediet-har-i-aarevis-vaeret-symbol-paa-frihed-og-information-nu-faar-det-kniven-af",
        "title": "Mediet har i årevis været 'symbol på frihed og information'. Nu får det kniven af Trump",
        "label": "",
        "theme": "",
        "badge": "",
        "datetime": "2025-03-16T16:45:00+00:00",
        "author": "Selin Türker",
        "text": "Mediet har i årevis været 'symbol på frihed og information'. Nu får det kniven af Trump\nMediechef kalder Donald Trumps beslutning for “en massiv gave til USA’s fjender”.\nLæs op\nMed et pennestrøg har USA’s præsident, Donald Trump, de facto lukket ned for en række medier, der leverer kritiske og upartiske nyheder på mere end 28 forskellige sprog – blandt andet russisk.\nHundredvis af journalister og andre medarbejdere hos Radio Free Europe (RFE), Radio Liberty (RL), Voice of America (VOA) og en række andre medier, som er finansieret af USA, modtog i weekenden en e-mail, hvor de blev informeret om, at de vil blive nægtet adgang til deres kontorer, og at de skal aflevere pressekort, telefoner og andet udstyr.\nRadio Free Europe blev grundlagt i 1950 og begyndte at sende ind i Sovjetblokken under Den Kolde Krig med det formål at \"fremme demokratiske værdier og institutioner ved at sprede faktuelt korrekt information og idéer\".\nIfølge DR’s Ukraine- og Ruslandskorrespondent, Matilde Kimer, spillede mediet en markant rolle for Sovjetlandene i den periode, hvor borgerne ellers kun havde adgang til propagandatunge hjemlige medier.\n- For voksne, der er født i Sovjetunionen, var Radio Liberty et symbol på frihed og information. Det havde en stor symbolsk værdi og repræsenterede adgangen til uafhængige oplysninger i en tid med censur og undertrykkelse, fortæller korrespondenten.\nMen med Trumps nye ordre er det nu slut, og det er\nifølge chefen\nfor RFE, Stephen Capus, en “massiv gave til USA’s fjender”.\nFejring i Moskva og Minsk\nPræsidenten underskrev den 14. marts et\ndekret\n, der beordrede nedskæringer på en række områder. Formålet er at reducere syv føderale agenturer – herunder US Agency for Global Media (USAGM), som står for Radio Free Europe/Radio Liberty og andre føderale medier.\nMedierne er finansieret af USA, og ved at skære så meget i støtten til dem, bliver de de facto nødt til at lukke ned.\nStephen Capus kalder Trumps beslutning for en gave fra Trump til USA’s fjender:\n- De iranske ayatollaher, Kinas kommunistiske ledere og autokraterne i Moskva og Minsk vil fejre afslutningen på RFE/RL efter 75 år. At give vores modstandere en sejr ville gøre dem stærkere og Amerika svagere, siger han i en erklæring.\nEfter afslutningen af Den Kolde Krig lancerede det USA-finansierede RFE/RL deres nyheder på flere sprog.\n- Man skærer en væsentlig del af mediebilledet væk, hvilket betyder færre informationer på ukrainsk og russisk om, hvad der foregår i disse lande. Det vil også begrænse et engelsksproget publikum i at få let tilgængelige nyheder fra og om lande som Rusland, Belarus, Ukraine, siger Matilde Kimer.\nHun fortæller, at RFE var blandt de første medier, der blev erklæret som “fremmede agenter\", da Rusland gav pressefriheden et nyk nedad i 2017. Senere er medier idømt millionbøder af Rusland, og efter invasionen af Ukraine rykkede de hele redaktionen ud af landet.\n- RFE/RL har været anset som et vigtigt projekt for amerikanerne og har altid haft bred opbakning fra begge politiske partier ud fra troen på, at retten til information og viden kan styrke demokratier verden over, fortæller Matilde Kimer.\nHun tilføjer, at projektet blev anset som en “vestlig pligt” ved at lave journalistik på et sprog, som folk kunne forstå i lande, hvor presse- og ytringsfrihed ikke havde samme kår.\nTrump har siden sin indtræden i Det Hvide Hus taget flere skridt for at skære ned på offentlige udgifter. Allerede i sin første embedsperiode stødte han sammen med medierne over spørgsmålet om redaktionel uafhængighed og retningen for journalistikken.\nSiden sin tilbagevenden til embedet har han gentaget disse bekymringer. Tilhængere af medierne mener dog, at de udgør en vigtig del af USA’s diplomati ved at levere uafhængig, kritisk journalistik til lande, hvor pressefriheden er under pres.\nI skrivende stund opdaterer RFE/RL stadig deres hjemmeside med nyheder, og det er uvist, hvornår konsekvenserne af dekretet vil begynde at kunne mærkes.\nDonald Trump har efterfølgende ikke kommenteret beslutningen om nedskæringerne eller den kritik, han har fået for sin beslutning."
    },
    {
        "url": "https://www.dr.dk/nyheder/udland/prorussisk-nationalist-fik-praesidentvalg-aflyst-i-foerste-omgang-nu-holdes-der",
        "title": "Prorussisk nationalist fik præsidentvalg aflyst i første omgang. Nu holdes der omvalg - og han må ikke være med",
        "label": "",
        "theme": "",
        "badge": "",
        "datetime": "2025-03-16T13:08:00+00:00",
        "author": "Louise Brodthagen Jensen",
        "text": "Prorussisk nationalist fik præsidentvalg aflyst i første omgang. Nu holdes der omvalg - og han må ikke være med\nFlere kandidater til det rumænske præsidentvalg blev på forhånd afvist inden gårsdagens deadline for opstilling.\nLæs op\nEr der tale om demokrati, når en kandidat, der allerede har vundet første runde af valget, bliver afvist af en domstol?\nDet er cirka det spørgsmål, der lige nu bliver gentaget rundt om i Europa.\nFor på få måneder er præsidentvalget i Rumænien blevet en kampplads for selve meningen med valget som del af et demokrati.\nOg politikere kravler frem fra alle hjørner for at give deres mening til kende:\n- Hvis det rumænske folk vælger Georgescu (tidligere præsidentkandidat, red.), hvorfor blander vi os, og hvorfor stopper vi det? Det har intet med demokrati at gøre, lød det fortørnet fra den tyske AFD-politiker Christine Anderson i Europa-Parlamentet forleden.\nOgså fra den anden side af Atlanten bliver der fulgt med:\n- Hvordan kan en dommer sætte en stopper for demokratiet i Rumænien, skrev Donald Trumps højre hånd og Tesla-direktøren, Elon Musk, på sit eget sociale\nmedie X\ni mandags.\nMistanke om svindel\nÅrsag til de oprørte udmeldinger er den skandaleramte højrenationalistiske præsidentkandidat, Calin Georgescu. En mand, der er stærkt EU- og Nato-skeptisk og har kaldt Ruslands præsident Putin for en patriot.\nDet rumænske præsidentvalg blev faktisk allerede afholdt i november, hvor\nGeorgescu vandt første runde\n, men efter mistanke om svindel i hans valgkampagne - og russisk valgpåvirkning - annullerede landets forfatningsdomstol valget og udsatte det til maj. Georgescu selv har afvist alle anklager og forbindelser til Rusland.\nI går var der deadline for kandidater, der vil stille op, og forfatningsdomstolen har allerede afvist, at Georgescu kan blive blandt dem.\nSamtidig fyldtes hovedstaden Bukarest i aftes af tusindvis af demonstranter, der hævede både EU-flaget og det rumænske flag side om side, og bar skilte med tekst som \"demokrati, ikke tyranni\" og \"Putin vil splitte os, Europa støtter os\".\nAndre står klar i kulissen\nBalladen om Georgescus udelukkelse overskygger allerede valgkampen, siger Steven Sampson, socialantropolog og professor emeritus ved Lund Universitet.\nAndre står dog allerede klar til at føre valgkamp på samme platform, forklarer han og fremhæver stifter af det stærkt nationalkonservative Alliancen for Forenede Rumænere (AUR), George Simion.\n- Han kan på linje med en anden partileder og kandidat, Anamaria Gavrila, betegnes som \"suverænist\". De er i samme boldgade som såkaldte \"trumpister\" og \"putinister\". De deler samme filosofi, det handler om at få mere kontrol indenfor egne grænser, at forsvare sig selv mod trusler både indefra og udefra, siger han og uddyber, hvorfor det budskab rammer flere rumænere:\n- Mange føler, at landet er blevet underdanigt både i forholdet til EU og Nato, de føler sig snydt og ønsker mere selvbestemmelse.\nHvor Georgescu stillede op som partiuafhængig, er Simion leder af det højreorienterede AUR, som næsten fordoblede sin stemmeandel og blev det næststørste efter Socialdemokratiet (PSD) ved det seneste parlamentsvalg.\nDer er dog helt centrale forskelle, forklarer Costin Ciubano, der er postdoc ved Aarhus Universitet.\n- Vi afventer stadig Simions valgkampagne, men han har forsøgt at placere sig som centrist og appellere til centrum-højre vælgere, og han har ikke på samme måde som Georgescu indtaget radikale og kontroversielle positioner, siger han.\nCostin Ciubano fremhæver eksempelvis Ukraine, hvor Georgescu åbent har foreslået, at Rumænien bør få dele af Ukraine, hvor der er rumænsk befolkning, ligesom også eksempelvis Lviv bør tildeles Polen.\nSimions parti vil fremme den kristne tro, familien og frihed, og så er det en\nmærkesag for partiet at genforene alle rumænere\n- også dem i nabolandet Moldova - og gøre dem til et samlet folk.\nHerunder kan du se, hvad George Simion fredag sagde om den valgkamp, der venter:\nRumænien er et af de EU-lande med lavest bruttonationalprodukt per indbygger, og levevilkårene, særligt i nogle af landområderne, har ført til en stor utilfredshed med den siddende regering, en koalition bestående af Socialdemokraterne, Det Liberale Parti (PNL) og en række minoritetspartier.\nSamtidig er der ifølge både Steven Sampson og Costin Ciubano en dyb mistro til det etablerede politiske system blandt andet forårsaget af omfattende korruption.\nSammen med et stærkt fokus på kulturelt konservative og traditionelle værdier som eksemepelvis familie og tro, er det en del af forklaringen på, hvorfor et parti som Alliancen for Forenede Rumænere (AUR) og to andre partier, der stammer herfra, er populære.\n- Mange er frustreret over den nuværende regering. Flere millioner rumænere har forladt landet og fundet job andre steder, og de oplever et samfund, hvor det eksempelvis kan være svært at skaffe et pas til sit barn eller få ordentlig pleje til sine forældre, siger Steven Sampson.\nEU-parlamentariker afvist\nCalin Georgescu er ikke den eneste kandidat, der er blevet afvist fra at stille op som præsident.\nOgså den højreradikale EU-parlamentariker Diana Șoșoacă blev i går forment adgang til stemmesedlen af valgkommissionen. Det skete med henvisning til, at hun ligeledes ikke kunne stille op ved det oprindelige valg i november.\nMen der er ingen tvivl om, at det er en helt ekstraordinær situation - og ekstraordinære metoder, som valgkommission og forfatningsdomstolen har taget i brug, forklarer Colin Ciubano.\n- Det er sidste udvej, når en domstol er nødt til at gribe ind på den måde. Og det er et klart tegn på, at der er alvorlige udfordringer for det rumænske demokrati og fejl i de institutioner, som skal sikre valgets integritet og organisering, siger han og fortsætter:\n- Det tegner et uskønt billede af det rumænske demokrati og bidrager til den desværre i forvejen lave tillid til de statslige institutioner. Men det er vigtigt at understrege, at det her er en helt exceptionel situation. Det er ikke normalt at udelukke kandidater på den måde.\nSelvom forfatningsdomstolen har begrundet Georgescus udelukkelse med, at hans handlinger og ytringer strider mod netop forfatningen, har beslutningen stadig forarget - og det ikke kun i Trump-administrationen og blandt højreorienterede europæiske partier.\nDet gælder også i Moskva, hvor Kreml-talsmand Dmitrij Peskov har kaldt ethvert valg uden Georgescu for\n\"illegitimt\"\n.\n- Det er klart i Ruslands interesse at se en splittelse som det her i Europa. For dele af USA handler det mere om at se EU-lande, der afspejler de samme konservative værdier, men også et svækket Bruxelles, fordi det er et svagere EU, siger Steven Sampson.\nOg Calin Georgescu skjuler ikke sin referencer til USA og Trump-administrationen.\n- Mens USA er ved at blive stort igen, er Europa og Rumænien blevet småligt og korrupt og blevet underlagt diktatur. Det er folkets knækkede sjæl, der bliver prisen for vores - og vores partneres - ligegyldighed, skrev Georgescu på X efter sin udelukkelse.\nOmvendt klar til valgkamp er blandt andre den rumænske regerings bud på en præsidentkandidat, Crin Antonescu. Også den pro-europæiske partileder Elena Lasconi, der ved valget i november vandt knap 20 procent af stemmerne, stiller op som kandidat.\n- Jeg ved, at mange rumænere er vrede over, at ikke alle kandidater er blevet godkendt af valgkommissionen. Men vi kan ikke tillade ekstremister at ændre Rumæniens pro-europæiske retning, skrev hun blandt andet på Facebook i går.\nSelvom det rumænske præsidentvalg stadig er halvanden måned væk, er kampen for og imod EU - og demokratiet - allerede i fuld gang."
    },
    {
        "url": "https://www.dr.dk/nyheder/udland/usa-angriber-i-yemen-houthierne-har-vaeret-dumme-nok-til-angribe-amerikanske-skibe",
        "title": "USA angriber i Yemen: 'Houthierne har været dumme nok til at angribe amerikanske skibe'",
        "label": "",
        "theme": "",
        "badge": "",
        "datetime": "2025-03-16T09:20:00+00:00",
        "author": "Mads Vestergaard",
        "text": "USA angriber i Yemen:\n'Houthierne har været dumme nok til at angribe amerikanske skibe'\nTiden er løbet ud for houthierne, lyder det fra Donald Trump.\nLæs op\nI en omfattende militæraktion har USA iværksat en række dødelige angreb mod den Iran-støttede Houthi-bevægelse i det mellemøstlige land Yemen.\nMindst 31 personer er dræbt i angrebene, mens flere end 100 ifølge CNN meldes såret.\nTallene stammer fra Houthi-kontrollerede myndigheder, og DR kan ikke verificere oplysningerne.\nHouthierne har stået for flere angreb mod internationale og herunder også amerikanske skibe i Det Røde Hav.\nIfølge bevægelsen er det sket i protest mod skibe og rederier, der ifølge houthierne samarbejder med Israel.\n- Houthierne har været dumme nok til at angribe amerikanske skibe og droner, og så får man altså nogle på lampen, siger Peter Viggo Jakobsen, lektor ved Institut for Strategi og Krigsstudier ved Forsvarsakademiet.\n- Det er helt standard, at amerikanerne reagerer, når man angriber deres kapaciteter og personel.\n'Jeres tid er løbet ud'\nI et opslag på sit eget sociale medie,\nTruth Social\n, skriver den amerikanske præsident, Donald Trump, at \"Houthi-angreb på amerikanske skibe ikke vil blive tolereret\".\n- Jeres tid er løbet ud, og jeres angreb skal stoppe fra i dag. Hvis ikke det sker, vil helvede regne over jer som aldrig før!, lyder truslen fra Trump.\nIfølge Peter Viggo Jakobsen er houthierne holdt op med at angribe den civile skibsfart i Det Røde Hav og Adenbugten, men de \"bør for deres egen skyld holde op med at angribe amerikanerne\".\nMen Houthi-bevægelsen lover gengældelse, ligesom de ifølge Al Jazeera understreger, at amerikanske angreb i Yemen ikke afskrækker dem fra fortsat at støtte palæstinenserne.\nTusindvis af palæstinensere er blevet dræbt i krigen i Gaza, der fulgte efter Hamas' storstilede terrorangreb på Israel i oktober 2023.\nFordømmelse fra Iran\nHouthi-bevægelsen er som nævnt støttet både militært og økonomisk af Iran, og i sit opslag på Truth Social sender Trump også en direkte besked til iranske myndigheder.\n- Til Iran: Støtten til Houthi-terrorister skal stoppe omgående, lyder det.\nNattens angreb i Yemen fordømmes af Irans udenrigsminister, Abbas Araghchi, og i en besked til Det Hvide Hus lyder det ifølge Al Jazeera, at USA skal stoppe sin støtte til Israel og stoppe med at dræbe yemenitter.\nDet til trods vurderer Peter Viggo Jakobsen ikke, at Iran vil blande sig yderligere - og slet ikke militært - i konflikten.\n- De fik ørerne kraftigt i maskinen, da de angreb Israel, og jeg tror ikke, de har lyst til en ny runde, siger han."
    },
    {
        "url": "https://www.dr.dk/nyheder/udland/i-2013-var-16-teenagere-indblandet-i-svenske-drabssager-sidste-aar-var-det-395",
        "title": "I 2013 var 16 teenagere indblandet i svenske drabssager. Sidste år var det 395",
        "label": "",
        "theme": "",
        "badge": "",
        "datetime": "2025-03-16T08:58:00+00:00",
        "author": "Maja Lærke Maach",
        "text": "I 2013 var 16 teenagere indblandet i svenske drabssager. Sidste år var det 395\nDe sidste ti år er der sket en kraftig vækst i antallet af unge, som har været mistænkt for alvorlige forbrydelser i Sverige.\nLæs op\nDer har aldrig før været så mange børn og unge involveret i sager om drab i Sverige.\nI 2024 var 395 unge mellem 15 og 17 år mistænkt i drabssager, og det tal er steget voldsomt, ser man på tallene for bare et årti siden.\nI 2013 var 16 i den aldersgruppe mistænkt i lignende sager. I 2020 var tallet 96 unge. i 2023 var 262 unge mistænkt.\nDet skriver SVT\npå baggrund af tal fra den svenske anklagemyndighed.\nDe mistænktes gerninger har både involveret planlægning, at forberede drabsforsøg og medvirken til drab.\n- Det er, som om at de lever i en fantasiverden. Bagefter går virkeligheden op for dem, og så er de bare små børn igen, der ligger i fosterstilling og fortryder, hvad de har gjort, siger politichef Max Åkerwall til SVT.\nFår ungdomsrabat for drab\nSVT skriver, at de meget unge gerningsmænd får såkaldt \"ungdomsrabat\" for deres forbrydelser på grund af deres alder.\nMediet henviser til en sag fra sommeren 2024, hvor en 34-årig mand blev skudt og dræbt på åben gade. Manden befandt sig ifølge det svenske politi på det forkerte sted på det forkerte tidspunkt og havde ingen relationer til bandemiljøet.\nEn kun 17-årig gerningsmand blev idømt otte års fængsel for drabet. Dommen havde lydt på livstid, hvis han havde været 18 år.\nSvenske unge hyres til lejemord Danmark\nTendensen med meget unge svenskere, som begår alvorlig kriminalitet, er også nået til Danmark.\nI disse dage kører der en sag ved Københavns Byret, hvor en 17-årig svensk dreng er tiltalt for to drabsforsøg og våbenbesiddelse i forbindelse med en sag fra 31. juli på Blågårds Plads på Nørrebro i København.\nDen 17-årige har erkendt, at han sidste sommer, hvor han kun var 16 år, tog til Danmark for at begå et lejemord, og målet var en person fra den forbudte bande LTF.\nI denne uge fortalte han ifølge Ritzau i byretten, at han var blevet lovet gratis ferie, penge, og at han ville være med til at skabe historie.\nDrengen fandt aldrig den rigtige person, han var hyret til at dræbe, men skød mod to personer, der samme aften havde antastet ham.\nDen 17-årige fra Sverige er for tiden anbragt på en institution for unge i Nordjylland, da han ikke kan varetægtsfængsles i et fængsel på grund af sin unge alder.\nDer ventes ifølge Ritzau dom i sagen til april.\nRejste 1.000 km med tog for at dræbe\nEt andet eksempel handler om en 17-årig svensk dreng, der 4. marts i byretten fik\nseks år og seks måneders fængsel for drabsforsøg mod en eller flere personer\nmed tilknytning til rockerklubben Comanches' klubhus i Brøndby i april sidste år. Dommen er anket.\nI februar blev en 16-årig dreng\nfra Sverige idømt fængsel i fem år og seks måneder\ni en sag om drabsforsøg mod rockere på den københavnske vestegn.\nI en lignende sag fra november sidste år i Københavns Byret fik en 16-årig svensk dreng også fem år og seks måneders fængsel for drabsplaner.\nHan havde rejst 1.000 kilometer med tog fra det nordlige Sverige med det ene formål\nat begå et lejemord i Danmark.\nSveriges justitsminister, Gunnar Strömmer, proklamerede sidste sommer i forbindelse med et pressemøde med den danske justitsminister, Peter Hummelgaard (S), at den svenske regering vil styrke indsatsen mod banderne i Sverige og særligt forsøge at stoppe betalingen til unge for at begå de alvorlige forbrydelser, og så ønsker man at ændre praksis, \"så dem under 18 år kan sættes i fængsel\". I dag afsoner de på særlige institutioner.\nDet danske justitsministerium oplyste\ni et svar til Folketingets Retsudvalg\ni november sidste år, at der på det tidspunkt var 30 verserende efterforskninger, hvoraf der var rejst sigtelse i 22 sager omhandlende svenske kriminelle aktiviteter i Danmark."
    },
    {
        "url": "https://www.dr.dk/nyheder/udland/europa-opruster-og-soeger-nye-alliancer-maaske-ligger-svaret-lige-foran-dem",
        "title": "",
        "label": "",
        "theme": "",
        "badge": "",
        "datetime": "2025-03-16T08:48:00+00:00",
        "author": "Selin Türker",
        "text": "Europa opruster og søger nye alliancer. Måske ligger svaret lige foran dem\nEuropæisk sikkerhed uden Tyrkiet er utænkelig, mener Erdogan. Spørgsmålet er, om han kan overbevise europæerne.\nLæs op\nEuropa står lige nu overfor en massiv sikkerhedsudfordring i en ny virkelighed præget af\nøget risiko\nog usikkerhed.\nMen europæerne har faktisk en “helt åbenlys” løsning lige foran sig: Tyrkiet.\nDette er\nanalysen\nfra historiker Timothy Ash, der er Associate Fellow ved Chatham House i deres Rusland- og Eurasien-program. Men han er langt fra den eneste, der er nået frem til denne konklusion.\nEn anden, der lader til at dele analysen, er Tyrkiets præsident, Recep Tayyip Erdoğan. Under\nen tale\ntidligere på måneden lød det således fra præsidenten:\n- Det bliver stadig mere umuligt for Europa at bevare sin position som global aktør uden at give Tyrkiet den plads, det fortjener. For at sige det ligeud: At etablere europæisk sikkerhed uden Tyrkiet er utænkeligt.\nTyrkiet har ellers været overraskende stille de seneste måneder, siden Donald Trump indtog Det Hvide Hus og har fået den vestlige verden til at sætte spørgsmålstegn ved den etablerede verdensorden.\nMen nu begynder de at melde sig ind på banen, og det lader til, at der er interesse den anden vej.\nI begyndelsen af marts blev den tyrkiske udenrigsminister, Hakan Fidan, inviteret til London sammen med sine europæiske kolleger for at drøfte deres svar på Trumps forsøg på at presse Ukraine til at indgå en våbenhvile med Rusland. I denne uge har Polens premierminister, Donald Tusk, været i Ankara, hvor han angiveligt har bedt Tyrkiets præsident, Erdogan, om at “tage ansvar for den regionale sikkerhed”.\nSamtidig har Natos generalsekretær, ifølge anonyme embedsmænd, bedt europæiske ledere om at “intensivere engagementet med præsident Erdogan” efter år med anstrengte relationer, skriver\nFinancial Times.\nTyrkiet er teknisk set kandidatland til EU-medlemskab, men processen har i årevis været i stilstand, blandt andet på grund af uenigheder om retsstaten og maritime stridigheder med Grækenland og Cypern, der begge er EU-medlemslande.\nMen er den historisk usikre tid i Europa i virkeligheden Tyrkiets gyldne mulighed for at komme tættere på alliancen, der i årevis har holdt dem på afstand?\nHvad kan Tyrkiet tilbyde?\nEfter Hakan Fidans besøg i London, hvor en “koalition af de villige\" blev oprettet, sagde han i et interview med\nFinancial Times\n, at Tyrkiet ønsker at være en del af enhver ny europæisk sikkerhedsarkitektur, hvis Nato skulle bryde sammen.\n- Ånden er ude af flasken, og der er ingen vej tilbage, sagde udenrigsministeren til avisen og tilføjede:\n- Selv hvis præsident Trump vælger ikke at trække sig fra Europa denne gang, er det muligt, at en fremtidig leder med lignende synspunkter og politiske idéer vil overveje at reducere USA’s bidrag til europæisk sikkerhed.\nTyrkiet har også en del at bidrage med, når det kommer til europæisk sikkerhed. Landet råder blandt andet over Natos næststørste hær, kun overgået af USA.\nTyrkiets militær, strategisk placeret på Natos østlige flanke og syd for Sortehavet, kontrollerer adgangen via Bosporusstrædet – som skiller Europa og Lilleasien fra hinanden – og råder over 373.200 aktive tropper samt yderligere 378.700 reservister, ifølge tal fra\nInternational Institute for Strategic Studies (IISS).\nI de seneste år har Tyrkiet udviklet sin forsvarsindustri betydeligt, hvor eksporten er steget med 29 procent til det, der svarer til cirka 48,7 milliarder kroner i 2024. Det placerer Tyrkiet som verdens 11. største eksportør af forsvarsmateriel, sagde præsident Erdogan selv januar.\nTyrkiet er begyndt at producere sine egne jagerfly, kampvogne og hangarskibe i de seneste år og eksporterer især Bayraktar TB2-droner, som er blevet solgt til mere end 25 nationer, herunder Polen og Rumænien, ifølge IISS. Bayraktar-dronerne fik international opmærksomhed for deres rolle i Ukraine, især i de tidlige faser af konflikten, hvor de hjalp med at bremse russiske tanks i kampen om Kyiv.\nTyrkiet vejrer lige nu morgenluft i forholdet til Europa – både for at få noget igen fra EU, blandt andet i forhold til visumliberaliseringer og en opdatering af toldunionen og for deres egen forsvarsindustri. Det fortæller Cecilie Stokholm Banke, seniorforsker ved Dansk Institut for Internationale Studier (DIIS).\n- EU skal forsvare sig selv og udbygge sin forsvarsindustri; være strategisk autonom, som Macron siger. Tyrkiet sælger allerede militært udstyr til Europa og er interesseret i at øge salget. De ønsker desuden at udvide samarbejdet om våben og militær teknologi, fortæller hun.\nMen der er også en grund til, at EU hidtil ikke har villet lukke Tyrkiet ind i varmen.\nUdover uenigheder om menneskerettigheder og retsstatsprincipper har Tyrkiet eksempelvis ikke sluttet sig til EU og andre vestlige allierede i at indføre direkte sanktioner mod Moskva som reaktion på dets invasion af Ukraine og har bevaret stærke økonomiske og energimæssige bånd til Rusland.\nSpørgsmålet er, om den europæiske sikkerhed nu vejer højere end EU’s principper og værdier.\nEn (meget) fin balancegang\nTyrkiet har de seneste måneder været stille, når det gælder krigen i Ukraine.\nDa krigen brød ud i 2022, spillede Tyrkiet en central rolle som mellemmand. De leverede militær støtte til Ukraine, men undgik at pålægge direkte sanktioner mod Rusland.\nTyrkiet var blandt andet med til at forhandle korn-aftalen, der sikrede eksport af ukrainsk korn, og forsøgte at opretholde dialog med både Rusland og Ukraine for at sikre stabilitet og diplomatiske løsninger. Nu har Tyrkiet igen\nmeldt sig på banen.\nEfter et besøg af Polens premierminister onsdag sagde Erdogan, at Tyrkiet er klar til at være vært for samtaler, hvis en våbenhvile giver Ukraine og Rusland mulighed for at vende tilbage til forhandlingsbordet.\nDet er ikke første gang, at Erdogan åbner for, at fredsforhandlinger kan foregå i Tyrkiet. I sidste måned holdt USA og Rusland også møder i Istanbul. Det var i samme omgang, at Tusk meddelte, at han havde bedt Erdogan om at “påtage sig det størst mulige ansvar” for fred i Ukraine og regional stabilitet.\nIfølge Cecilie Stokholm Banke bruger Tyrkiet sin genvundne rolle i regionen – med stor indflydelse i Syrien – til at gøre sig gældende overfor Rusland, Ukraine og USA og for at få en mæglerrolle.\n- Men man skal balancere mellem Europa og USA, og Rusland og Europa, som hidtil, siger hun.\nTyrkiet har militært støttet Ukraine og anerkendt dets territoriale integritet, men har som sagt ikke meldt sig ind i den europæiske sanktionspolitik mod Rusland. Omvendt kan det give en fordel i forhold til amerikanerne, når det gælder en position som mægler, vurderer Cecilie Stokholm Banke.\nDen tyrkiske strategi er meget \"typisk\" for Erdogan og AKP-partiets måde at manøvrere på i internationale konflikter, siger forskeren.\n- Tyrkiet er dygtige til at finde muligheder, hvor de kan træde frem, få opmærksomhed og sikre sig en rolle – altid med et klart fokus på at udnytte situationen til egen fordel. Denne strategi gælder også i den nuværende situation.\nHun påpeger dog flere områder, hvor europæerne vil være nære mistillid til Tyrkiet, blandt andet da Tyrkiet hev i bremsen og trak Sveriges Nato-medlemskab i langdrag.\nCecilie Stokholm Banke kalder Hakan Fidans udmelding om, at en bæredygtig og afskrækkende sikkerhedsarkitektur for EU kun er mulig med Tyrkiets deltagelse, for et forhandlingsudspil, der skal teste, hvad europæerne er villige til:\n- Vi lever nu i en verden, hvor værdier og principper kommer mere og mere under pres. Hvis EU fremadrettet fokuserer mere på forsvar og sikkerhed og påtager sig et større ansvar for sin egen sikkerhed, vil samarbejdet med andre lande baseres på de præmisser – det gælder også Tyrkiet, lyder det."
    },
    {
        "url": "https://www.dr.dk/nyheder/udland/mens-hundredtusindvis-gik-paa-gaden-i-beograd-kaldte-praesidenten-dem-loegnere",
        "title": "Mens hundredtusindvis gik på gaden i Beograd, kaldte præsidenten dem for løgnere",
        "label": "",
        "theme": "",
        "badge": "",
        "datetime": "2025-03-16T03:50:00+00:00",
        "author": "Dennis Kragelund",
        "text": "Mens hundredtusindvis gik på gaden i Beograd, kaldte præsidenten dem for løgnere\nDemonstranterne kræver præsidentens afgang, men han nægter at gå af og siger, at gaderne ikke dikterer reglerne i Serbien.\nLæs op\nGaderne i Beograd var endnu engang fyldt med demonstranter lørdag aften og nat.\nDer var tale om en af de største demonstrationer i landet i årtier, og det var den foreløbige kulmination på mange måneders utilfredshed i landet.\nDer har nærmest været daglige demonstrationer siden november i fjor, og fælles for dem alle er, at de kræver præsident afgang.\nDemonstranterne mener, at\nregeringen er korrupt og forsømmer den serbiske befolkning\n. Utilfredsheden og protesterne tog fart, da 15 mennesker omkom i november, da taget på en togstation kollapsede i Serbiens næststørste by, Novi Sad. Det udløste beskyldninger om korruption og forsømmelse fra den serbiske regerings side.\nMidt under de massive demonstrationer i aftes holdt landets udskældte præsident, Aleksandar Vucic, en tv-tale.\nOg her havde præsidenten ikke ligefrem et formildende budskab med til demonstranterne. Tværtimod.\nPrivilegerede løgnere\nHer kaldte han de mennesker, der førte an i demonstrationerne for løgnere, og beskriver dem som privilegerede, velhavende mennesker, der ønsker en revolution, der er betalt af fremmede lande.\nDet fortæller Tine Møller Sørensen, journalist på DR's podcast Udsyn, med indgående kendskab til Serbien. Hun oplever, at præsidenten og demonstranterne er meget langt fra hinanden og har en meget forskellig opfattelse af virkeligheden.\n- Man kan i hvert fald sige, at han ikke rækker en hånd ud til de her demonstranter. Han siger ikke, at nu må vi mødes og tale sammen og finde ud af, hvordan vi kan komme videre.\n- Og han begynder ikke at love, at han vil gå af og måske afholde valg i den forbindelse.\nDet er ellers lige præcis det, demonstranterne kræver. De ønsker, at Aleksandar Vucic går af, og på flere bannere i demonstrationen stod der kort og godt \"Han er færdig!\"\nPræsidenten skal gå af\nEn af deltagerne i demonstrationen i aften ser også kun én løsning på krisen i Serbien. Vucic skal gå af.\n- Løsningen er at ændre magten. Der skal være demokratisk indflydelse på magten – den må ikke være i hænderne på ét parti og én mand, fortalte demonstranten Yelena undervejs i demonstrationen.\nYelena fortæller i videoen her, at hun mener magten i Serbien skal ændres\nYelena bakkes op af Nemanja, som også var på gaden i Beograd i aftes.\n- Forhåbentlig vil regeringen forsvinde. For det har været 12 år med kriminel plyndring og korruption. Alt er dårligt i Serbien, mener han.\nAleksandar Vucic har haft et solidt greb om magten i Serbien i de seneste 13 år og har igen og igen afvist, at han vil gå af som præsident.\n- Jeg er Serbiens præsident, og jeg kommer ikke til at lade gaderne diktere reglerne i dette land, sagde han for eksempel i en tale fredag aften.\nI det hele taget virker det, som om præsidenten og demonstranterne er uenige om det meste. Fint illustreret af aftenens demonstration, hvor præsidenten anslår der var 100.000, mens demonstranterne mener, der var op mod 300.000 på gaderne i Beograd.\nOg i morgen er der allerede anmeldt nye protester flere steder i Serbien.\nNemanja håber, at regeringen snart går af i Serbien"
    },
    {
        "url": "https://www.dr.dk/nyheder/udland/opsigtsvaekkende-anholdelse-opfattes-som-et-anslag-mod-ytringsfriheden-i-usa",
        "title": "Opsigtsvækkende anholdelse opfattes som et anslag mod ytringsfriheden i USA",
        "label": "",
        "theme": "",
        "badge": "",
        "datetime": "2025-03-15T20:38:00+00:00",
        "author": "Frederik Mahler Bank",
        "text": "Opsigtsvækkende anholdelse opfattes som et anslag mod ytringsfriheden i USA\nMyndighederne vil udvise Mahmoud Khalil, som i sidste weekend blev anholdt. Det har en dommer indtil videre sat en stopper for.\nLæs op\nMan skal ikke lede længe for at finde en artikel i et stort internationalt medie, hvor både ordet ytringsfrihed og navnet Mahmoud Khalil indgår.\nFor\nsidste weekends anholdelse\naf netop Khalil, en propalæstinensisk aktivist og tidligere studerende på Columbia University i New York, har medført et fokus på en af grundpillerne i et demokrati, som for øvrigt indgår i 'The First Amendment' i USA's forfatning.\nRetten til at ytre sig.\nAlt efter humør og medie bliver anholdelsen beskrevet som alt fra\nen tilsidesættelse af\n,\net overfald på\ntil\nen trussel mod\nytringsfriheden.\nDR's korrespondent i USA Jakob Krogh kalder anholdelsen af Mahmoud Khalil opsigtsvækkende. Blandet andet fordi sagen kredser om både straf af den enkelte og advarsel til de mange.\n- Det er en straf for at have deltaget i demonstrationer, som Donald Trump har været og er stor modstander af, og en advarsel til andre om, at hvis man gør det, risikerer man at havne i problemer, siger han.\nMen sagen er også iøjnefaldende, da det ikke lader til, at Mahmoud Khalil har gjort noget ulovligt, fortæller Jakob Krogh.\n- Han er i hvert fald ikke blevet sigtet for at have brudt nogen lov. I stedet lader det til, at han er blevet anholdt udelukkende, fordi han har haft en ledende rolle i demonstrationer, som Trump-administrationen ikke bryder sig om og har kaldt antisemitiske og antiamerikanske.\n- Kritikere ser derfor anholdelsen som et alvorligt anslag mod ytringsfriheden, siger Jakob Krogh.\nSplittende demonstrationer\nMahmoud Khalil blev sidste år et af ansigterne på de omfattende demonstrationer på Columbia University, hvor en\nbygning blev besat\n, telte sat op og mere end 200 anholdt.\nDemonstranterne krævede, at universitetet skulle frasælge de aktiver, der på en eller anden vis var med til at finansiere Israels krigsførelse i Gaza.\nDemonstrationer - som dem på det prestigefyldte universitet i New York - skabte ifølge Jakob Krogh en splittelse i store dele af USA.\n- På den ene side stod folk, der havde sympati med deres sag og mente, at Israel gik for hårdt frem i Gaza. På den anden side stod mange særligt konservative, der mente, at demonstrationerne grundlæggende var antisemitiske og opfordrede til vold mod jøder, siger han.\n- Den holdning delte Donald Trump, og han har lige siden lovet at slå ned på universiteter, som han mente ikke gjorde nok for at beskytte jødiske studerende, og på demonstranterne selv. Det er nu det, han og hans administration er i gang med, siger Jakob Krogh.\n'Den første af mange'\nAnholdelsen af 30-årige Khalil fandt sted i lørdags i hans lejlighed i New York, hvor agenter fra USA's immigrationsmyndighed troppede op.\nSiden er mandens såkaldte\ngreen card\n, som giver udlændinge permanent opholdstilladelse i USA, blevet inddraget. Han befinder sig nu i immigrationsdetentionen i Louisiana, hvorfra det er planen, at han skal deporteres ud af landet, hvilket en føderal dommer midlertidigt har blokeret.\nÅrsagen til anholdelsen er ifølge myndighederne, at Khalil \"stod i spidsen for aktiviteter med tilknytning til terrororganisationen Hamas\", mens den amerikanske præsident har kaldet Mahmoud Khalil en \"radikal udenlandsk pro-Hamas-studerende\", men det er ikke noget, der fremgår af nogen sigtelse, fortæller Jakob Krogh.\n- Mahmoud Khalid er jo ikke blevet sigtet for nogen konkret forbrydelse, der kunne give et juridisk grundlag for at indlede en deporteringsproces mod en, der som ham har permanent opholdstilladelse i USA.\n- I stedet er han uden beviser blevet anklaget for at have ledet \"Hamas-relaterede aktiviteter\", siger DR's korrespondent.\nUSA's udenrigsminister, Marco Rubio, afviste på et pressemøde onsdag sammenkoblingen mellem Mahmoud Khalil-sagen og retten til at ytre sig.\n- Dette handler ikke om ytringsfrihed. Det her handler om personer, som ikke har ret til at være i USA til at begynde med, lød det fra Rubio.\nDet stemmer overens med Donald Trumps melding fra begyndelsen af marts, hvor han i et opslag på Truth Social gjorde det klart, at deltagende i såkaldte ulovlige demonstrationer \"vil blive sendt hjem til det land, de kommer fra\".\nI mandags lød meldingen fra præsidenten, at anholdelsen af Khalil var \"den første af mange\".\nPå bagkant af tilbageholdelsen af Mahmoud Khalil advarede lederen af Columbia Universitys journalistiske fakultet, dekan Jelani Cobb, tirsdag de ikke-amerikanske studerende, som er i landet på et visum, om at ytre sig for meget om blandt andet Gaza på de sociale medier.\nDet skete på et lukket møde, hvor der blev diskuteret presse- og ytringsfrihed. Her fortalte dekanen de studerende, \"at ingen kan beskytte dem\", og \"dette er farlige tider\".\nI et opslag på det sociale medie Bluesky præciserer dekanen,\nat ingen på fakultetet har kapaciteterne til at stoppe de relevante myndigheder \"fra at bringe de journaliststuderendes sikkerhed i fare\".\nSpørger man Jakob Krogh, kan man betragte sagen om Khalil som \"en del af den større kulturkrig, der raser i USA\".\n- Og som langt hen ad vejen splitter USA i et højre og et venstre, i et konservativt USA og et mere liberalt USA, siger Jakob Krogh."
    },
    {
        "url": "https://www.dr.dk/nyheder/udland/analyse-kan-dr-congo-taende-trumps-interesse-kritiske-raastoffer-og-faa-militaer",
        "title": "ANALYSE: Kan DR Congo tænde Trumps interesse for kritiske råstoffer og få militær træning og udstyr til gengæld?",
        "label": "",
        "theme": "",
        "badge": "",
        "datetime": "2025-03-15T18:59:00+00:00",
        "author": "",
        "text": "ANALYSE:\nKan DR Congo tænde Trumps interesse for kritiske råstoffer og få militær træning og udstyr til gengæld?\nDR Congo forsøger at få USA involveret i en af Afrikas farligste kriser, hvor man vil sælge vigtige mineraler til gengæld for sikkerhed\nLæs op\nMidt i Afrika raser en grim krig.\nOprørsgruppen M23 nedkæmper med stor succes Den Demokratiske Republik Congos hær i et af de rigeste områder i verden, i den østlige del af DR Congo. Rig skal man forstå på en særlig måde. Befolkningen er blandt de fattigste i verden. Flere millioner er drevet på flugt og overlever af nødhjælp udefra.\nMen undergrunden er fuld af penge i form af vigtige metaller og mineraler. Coltan, kobalt og guld, for at nævne nogle få.\nNu vil DR Congo så lave en mineralaftalte med USA.\n- DR Congos præsident, Félix Tshisekedi, ved at USA er interesseret i at sikre metaller og mineraler, og han har set hvad Zelenskyj har haft succes med, og nu vil han så lave en bytteaftale, mineraler for sikkerhed, fortæller Peer Schouten, der er seniorforsker på Dansk Institut for Internationale Studier og har stort kendskab til DR Congo.\nOprørshæren sidder på minerne\nLige nu har oprørsgruppen M23 sat sig på en stor del af minerne i området omkring hovedbyen Goma. Sammen med støtte fra nabolandet Rwanda er det de penge, der sikrer at deres krig kan finansieres.\n- Congos mineraler har altid været et formidabel handels- og forhandlingsvare. Det startede tilbage under belgisk kolonistyre. Under Anden Verdenskrig lavede Belgien for eksempel en aftale med amerikanerne om adgang til Congos undergrund. De atombomber, der blev smidt ned over Hiroshima og Nagasaki, blev lavet med materialer fra Congo, fortæller Peer Schouten.\nDet fortsatte under den kolde krig, hvor USA skaffede sig adgang, og ikke mindst forhindrede adgang for Sovjetunionen.\nMan sikrede at det var \"USA's mand\", der styrede Congo, som dengang hed Zaire. Det skiftede i 90'erne, med ophøret af den kolde krig og to store krige i Congo, men undergrunden forblev en ekstrem vigtig forhandling- og handelsvare.\nCongos tidligere præsident, Joseph Kabila, lavede for eksempel en aftale med kineserne om metaller og mineraler til gengæld for infrastruktur. Kina sidder derfor i dag på langt størstedelen af handlen med Congos metaller og mineraler, noget USA og EU længe haft en plan om at ændre på.\nPræsidenten er bange\nDR Congos hær er mildt sagt på hælene lige nu. Først faldt millionbyen Goma til den rwandisk støttede oprørshær M23, så Bukavu og nu er styrkerne på vej mod det næste store knudepunkt, Uvira.\nDR Congos regering har forsøgt at råbe verden op i månedsvis. Anklaget Rwanda for at invaderes deres land, for at få adgang til den rige undergrund.\nOmverdenen har reageret med fordømmelser af Rwandas indblanding, men ikke for alvor sat tommelskruerne på. Nu forsøger DR Congo så at lokke Trump til Afrika med coltan og tungsten.\nKan man få USA til at levere træning og udstyr til sine soldater, så kan man måske få vendt krigslykken.\n- DR Congo vil altid forsøge at forhandle og genforhandle sig til bedre aftaler. De har utrolig stor erfaring, og de ved, de sidder med en vigtig vare. Præsidenten er utroligt presset lige nu og har brug for støtte, lyder det fra Peer Schouten.\nHvor Donald Trump har været meget åben om at han vil have adgang til Ukraines undergrund, og Grønlands, for den sags skyld, så har der været mere stille i forhold til DR Congo. En talsmand for det amerikanske udenrigsministerium bekræftede dog for nyligt overfor avisen Financial Times, at man var i forhandlinger med DR Congo.\n- DR Congo besidder en betydelig andel af verdens kritiske mineraler, der kræves til avancerede teknologier. USA er åben for at diskutere partnerskaber i denne sektor, der er i overensstemmelse med Trump-administrationens America First-dagsorden, lyder det.\nUdmeldingen kom efter en congolesisk senator i sidste måned skrev direkte til USAs udenrigsminister, Marco Rubio.\nVil Trump videreføre et Biden-projekt?\nAmerikanske præsidenter er sjældne gæster på det afrikanske kontinent, men umiddelbart før Biden gav stafetten videre til Trump, var han en tur i Angola. Her har USA sammen med blandt andre EU kastet mange hundrede millioner i et stort jernbaneprojekt, i den såkaldte Lobito-korridor. 1.300 kilometer togskinner gennem Angola, Zambia og DR Congo.\nEt projekt, der skal sikre, at EU og USA i fremtiden har adgang til vigtige metaller, der er nødvendige i især batteriproduktion.\nKina har allerede godt tag i minedrift i både Zambia og DR Congo, og det er en stor amerikansk og europæisk prioritet, at kineserne ikke løber med det hele.\nI fremtidens grønne omstilling bliver der hårdt brug for de metaller, som især DR Congo kan levere. Lige siden Trump kom til magten, har der været tvivl om det store projekt.\nDonald Trump satte al udenlandsk bistand på pause, og i denne uge blev det klart, at hele 83 procent bliver lukket permanent. Hvilken betydning det får for projekterne i Lobito-korridoren er endnu uvist, men måske kunne det faktisk blive her, at Trump ville gøre noget så usædvanligt som at omfavne et projekt, der er startet af hans forgænger."
    },
    {
        "url": "https://www.dr.dk/nyheder/udland/det-er-en-skaebnedag-i-serbien-og-den-kan-blive-farlig-siger-ekspert",
        "title": "Det er en 'skæbnedag' i Serbien. Og den kan blive farlig, siger ekspert",
        "label": "",
        "theme": "",
        "badge": "",
        "datetime": "2025-03-15T12:07:00+00:00",
        "author": "Line Jenvall",
        "text": "Det er en 'skæbnedag' i Serbien. Og den kan blive farlig, siger ekspert\nProtesterne mod det autokratiske og korrupte styre i Serbien er vokset og vokset. I dag kulminerer oprøret mod præsidenten.\nLæs op\nOver hundredetusinde serbere forventes at finde vej til Beograds gader i dag for at samles i det hidtil største opråb mod de massive korruptionsproblemer i Balkan-landet.\nDe sidste fire måneder er protesterne, der først udsprang hos de serbiske studerende, bare vokset og vokset, og bevægelsen har kurs mod noget,\nder kunne ligne en regulær revolution\n.\n- Det kan gå hen at blive en farlig dag i Serbien, konkluderer studielektor ved Forsvarsakademiet Dorthe Bach Nyemann, som følger udviklingen på Balkan tæt.\nFor på den ene side minder utilfredsheden om en rullende snebold, der bare bliver større, og på den anden side giver netop dét anledning til bekymring over, hvordan præsidenten, som den kommer tromlende imod, vil reagere, på det, Dorthe Bach Nyemann kalder en \"skæbnedag\" for Serbien.\n- Præsidenten, Aleksandar Vučić, er meget nervøs nu, siger Dorthe Bach Nyemann.\n- Han kan ikke få det lagt ned, så spørgsmålet er, hvor fristet han er til at indsætte sine styrker - politistyrker, men måske også at bruge grupper i befolkningen til at gå imod demonstranterne og på den måde svække den brede opbakning de har, siger hun.\nEn farlig skæbnestund\nIfølge Dorthe Bach Nyemann har den serbiske regering advaret om, at demonstranterne planlægger at tage voldelige midler i brug, selvom det fra de studerende og deres støtter selv lyder, at demonstrationerne vil være fredelige.\nSamtidig er der også kommet en del moddemonstranter, der støtter op om regeringen, til byen, fortæller hun, og offentlig transport\nhar været suspenderet\nsiden klokken 9.30 i formiddags.\n- Studenterne har stillet sig op i mange, mange tusinder foran parlamentsbygningen, og frygten fra regeringen er, om de vil forsøge at storme parlamentet, siger Dorthe Bach Nyemann.\nGnisten, der har sat ild til protesterne i Serbien, sprang for fire og en halv måned siden, da et betontag over en togstation kollapsede i landets næststørste by, og gav anledning til kritik af, at korrupte embedsfolk og politikere lukrerede på byggeriet, mens 15 mennesker endte med at miste livet.\nNu handler det om meget mere.\n- De er udtryk for meget, meget lang utilfredshed med, at der er så meget korruption i landet, men også at der var valgsvindel sidste gang, der var valg, og at regeringen sidder så stramt på magten og begrænser en masse friheder i befolkningen, forklarer Dorthe Bach Nyemann.\nI dag ser oprøret ud til at kulminere.\n- Det kan blive en farlig skæbnestund, eller kan det blive åbningen for noget nyt. Det får vi at se, siger Dorthe Bach Nyemann."
    },
    {
        "url": "https://www.dr.dk/nyheder/udland/trump-ser-fremskridt-mens-zelenskyj-langer-ud-efter-putin-her-staar-forhandlingerne",
        "title": "Trump ser fremskridt, mens Zelenskyj langer ud efter Putin: Her står forhandlingerne",
        "label": "",
        "theme": "Krigen i Ukraine",
        "badge": "",
        "datetime": "2025-03-15T09:27:00+00:00",
        "author": "Mads Vestergaard",
        "text": "Trump ser fremskridt, mens Zelenskyj langer ud efter Putin:\nHer står forhandlingerne\nRusland er de eneste, der ønsker, at krigen fortsætter, mener Ukraines præsident.\nLæs op\nDonald Trump taler om gode meldinger fra Rusland, Zelenskyj beskylder Putin for at trække forhandlinger i langdrag, og Storbritanniens Keir Starmer er vært for et virtuelt lørdagsmøde mellem \"koalitionen af de villige\".\nDer er mange beskeder at forholde sig til, hvis man vil blive klogere på vejen mod fred i krigen mellem Rusland og Ukraine, og jeg forsøger derfor i artiklen her at skabe et overbliksbillede over den nuværende situation.\nLad os starte hos den amerikanske præsident, Donald Trump. USA og Ukraine blev for få dage siden enige om en 30 dage lang våbenhvileaftale, og det blev samtidig besluttet, at amerikanerne ville genoptage både militærstøtte og deling af efterretninger med ukrainerne.\nSiden har bolden ligget på Ruslands banehalvdel, som flere internationale politikere har formuleret det\n.\n'Enig i forslag om at stoppe fjendtligheder'\nI går lød det så fra Trump, at han havde haft \"meget gode og produktive drøftelser\" med den russiske præsident, Vladimir Putin.\n- Og der er en meget god chance for, at denne forfærdelige, blodige krig kan få en ende, skrev den amerikanske præsident på sit eget sociale medie,\nTruth Social\n.\nFra Putin lød det, at Rusland er \"enige i forslagene om at stoppe fjendtlighederne\".\n- Men vi går ud fra, at denne våbenhvile skal være af sådan en karakter, at den fører til langvarig fred og eliminerer de oprindelige årsager til denne krise,\nsagde Putin\n.\nMen fra krigens anden lejr, Ukraine, får den russiske præsident kritik for at ville trække forhandlingerne og dermed også krigen i langdrag.\nI går skrev den ukrainske præsident, Volodymyr Zelenskyj, at det russiske forsøg på at opstille betingelser for en 30 dages våbenhvile kun \"komplicerer og trækker processen ud\".\n- Rusland er den eneste, der ønsker, at krigen skal fortsætte, og at diplomatiet skal bryde sammen,\nskrev Zelenskyj i et opslag på det sociale medie X\n.\nKrigen fortsætter nemlig i dén grad.\nUkrainske styrker er alvorligt presset i den russiske Kursk-region\n, og der sker næsten daglige droneangreb fra både Ukraine og Rusland.\nVirtuelt weekendmøde\nMeget tyder dog på, at vi senere i dag kan blive en smule klogere på situationen omkring en eventuel våbenhvile. I hvert fald har Storbritanniens premierminister, Keir Starmer, inviteret en række lande til et virtuelt møde.\nLandene er en del af \"koalitionen af de villige\", som gruppen er blevet døbt. Danmark er sammen med en lang række andre lande med.\n- Premierministeren vil fortælle lederne, at det nu er tid til konkrete forpligtelser, mens præsident Putin forsøger at spille meningsløse spil med præsident Trumps fredsplan, lyder det i en pressemeddelelse fra Starmers kontor.\nI meddelelsen sætter Keir Starmer samtidig to tykke streger under Storbritanniens vedholdende støtte til Ukraine.\n- Mit budskab til Kreml kunne ikke være klarere: Stop de barbariske angreb på Ukraine én gang for alle, og gå med til en våbenhvile nu. Indtil da vil vi fortsætte med at arbejde døgnet rundt for at skabe fred.\nDR følger hver dag med i krigen i Ukraine. Du kan gøre det samme lige her\ni vores liveblog\n:"
    },
    {
        "url": "https://www.dr.dk/nyheder/udland/analyse-tragedien-der-kan-aendre-europa",
        "title": "ANALYSE: Tragedien, der kan ændre Europa",
        "label": "",
        "theme": "",
        "badge": "",
        "datetime": "2025-03-15T06:40:00+00:00",
        "author": "",
        "text": "ANALYSE:\nTragedien, der kan ændre Europa\nMåneders protester kulminerer i dag i Serbien. Landets egenrådige præsident, Aleksandar Vučić, er presset som aldrig før.\nLæs op\nDet hele begyndte med en forfærdelig ulykke.\nKlokken var 12.02 fredag den 1. november 2024, da et betontag på togstationen i Serbiens næststørste by, Novi Sad, pludselig faldt sammen. 15 mennesker mistede livet.\nStationen – og dermed også taget - var få måneder tidligere blevet færdigrenoveret af et kinesisk konsortium som led i et af den serbiske regerings prestigeprojekter: Højhastighedsforbindelsen Budapest-Beograd.\nTragedien i Novi Sad var den udløsende faktor – men bestemt ikke hele årsagen til, at protester de seneste måneder er skyllet ind over landet og presser præsident Alexander Vučić på en måde, han aldrig har været før.\nÅrsagen skal vi finde i det faktum, at Serbien er autokratisk og korrupt.\nOg det var netop anklagerne om, at tagets kollaps skyldtes korrupte embedsfolk og politikere, der hellere ville stikke penge i lommerne end bruge dem på at garantere borgernes sikkerhed, der satte gang i protesterne – i første omgang anført af studerende.\nTragedien har siden kostet ikke alene Novi Sads borgmester og Serbiens transportminister jobbet, den har også resulteret i tiltaler mod en stribe embedsmænd.\nProtesterne spreder sig\nMen intet har kunnet stoppe protesterne. Tværtimod.\nDe har spredt sig – både geografisk og til andre dele af befolkningen. Selv ikke da premierminister Milos Vucevic sidst i januar trådte tilbage kunne det mildne vreden. Det blev set som et rituelt offer, et symbolsk kold-kæft-bolsje, der skulle lukke munden på demonstranterne. En madding, de ikke tog imod.\nFor det vi ser lige nu, handler om meget andet og mere end et tag: Det handler om mennesker, der vil bo i et land med frie medier, institutioner de kan stole på, et land uden valgsvindel og manipulation - og hvor fremtiden bliver afgjort af deres evner - og ikke partimedlemsskab.\nPræsident Vučić' parti, SNS, har over 700.000 medlemmer. Det er over ti procent af hele den serbiske befolkning. Er det mon fordi de er enige i partiets politik – eller er det fordi et medlemskab giver adgang til alt fra jobs, betydningsfulde poster over boliger til uddannelsespladser? Serberne ved godt, hvad svaret er.\nVučić' balanceakt\nAleksandar Vučić er Vladimir Putins ven og Kinas økonomiske partner. Men sælger samtidig våben og ammunition til Ukraine. Serbien har flere gange fordømt Ruslands invasion – men aldrig taget konsekvensen af det og vedtaget sanktioner.\nDenne vanskelige balancegang er indtil nu egentlig gået meget godt.\nIsær fordi EU, som Serbien er kandidatland til, aldrig rigtig har blandet sig i korruption, valgsvindel og almen udhuling af demokratiet – fordi der var ro på bagsmækken: Stabilitet.\nIkke kun i Serbien – men på Vestbalkan. Også nu hvor generalstrejker og protester delvist lammer landet, har EU forholdt sig bemærkelsesværdigt tavs.\nSamtidig har Moskva kunnet kalde Serbien en sand ven – og ligesom den serbiske præsident – beskylde demonstranterne for at være Vestens hånddukker og lakajer, sendt på gaden udelukkende for at skyde landet i sænk.\nKernen af protesterne, de studerende, har indtil nu forholdt sig apolitiske:\nOppositionen er ikke velkomne som talere ved demonstrationerne.\nOg præsident Vučić umiddelbare fordel er, at oppositionen i Serbien er svag og splittet: På venstrefløjen tidligere aktivister, der har fået en politisk karriere, til højre hårdtslående pro-russiske kræfter.\nBegge parter har Vučić – indtil nu - kunnet holde i skak. Ingen fremstår som et troværdigt alternativ, der kan påtage sig styringen af landet.\nIngen vej tilbage\nHans største problem lige nu er, at protesterne kan koste ham international støtte: Vil Moskva støtte en svækket Vučić, der ikke har styr på sagerne derhjemme og ligner en, der burde lede efter udgangen? Næppe.\nHer er ét scenarie, at Putin og venner vil aktivere de prorussiske kræfter og forsøge at trække Serbien østover.\nOg hvad gør EU, når Vučić ikke længere kan levere det, der har gjort ham så nyttig – nemlig stabilitet? Det er stadig et ubesvaret spørgsmål.\nSerbien har flere gange før oplevet massive protestbølger, uden at det de senere år har resulteret i store forandringer. Men nu breder der sig en opfattelse af, at vi er forbi retrætepunktet, at det bliver umuligt at vende tilbage til det, der var før.\nKaos truer\nSpørgsmålet er, hvor dette bringer Serbien, Vestbalkan – og dermed også Europa hen.\nHvis dette er en revolution, er det som bekendt som en fødsel: Umulig at stoppe, når først den er i gang.\nDe studerende har sat en bevægelse med potentielt set uoverskuelige konsekvenser i gang.\nHvis dette er begyndelsen til enden på Aleksandar Vučić' jerngreb om Serbien, kan kaos lure lige om hjørnet.\nDemonstranterne selv kræver en teknokratregering, der kan styre landet, indtil der kan udskrives frie og fair valg. Men hvem der i givet fald vil kunne påtage sig den opgave, svæver i vinden.\nPræsidenten og hans regering fremstår vildrådig.\nEn udvej er at udskrive lynvalg. Det lyder umiddelbart demokratisk: Vi hører, hvad I siger.\nMen de færreste tror på, at det vil dæmpe opstanden. Dertil kender man præsidenten for godt."
    },
    {
        "url": "https://www.dr.dk/nyheder/udland/iran-bruger-droner-og-apps-til-kontrollere-kvinders-paaklaedning-og-kvaele-modstand",
        "title": "Iran bruger droner og apps til at kontrollere kvinders påklædning og kvæle modstand, advarer FN-rapport",
        "label": "",
        "theme": "",
        "badge": "",
        "datetime": "2025-03-15T03:49:00+00:00",
        "author": "Dennis Kragelund",
        "text": "Iran bruger droner og apps til at kontrollere kvinders påklædning og kvæle modstand, advarer FN-rapport\nNy rapport fra FN konkluderer, at Irans regering fortsat begrænser rettighederne for kvinder, som en del af en målrettet indsats for at kvæle modstand.\nLæs op\nDer er kommet opsigtsvækkende påstande frem om det iranske styre i en\nFN rapport, som blev offentliggjort i går\n.\nHer står blandt andet, at landet anvender droner og avanceret digital teknologi til at undertrykke oppositionen. Det gælder især mod kvinder, der nægter at følge landets strenge påklædningsregler.\nRapporten er lavet af FN's Uafhængige Internationale Fakta- og Undersøgelsesmission, og den beskriver blandt andet helt konkret, hvordan der bliver brugt droner og overvågningskameraer i Teheran og det sydlige Iran til at håndhæve tildækningskravet.\nPå Teherans Amirkabir Universitet er der sågar installeret ansigtsgenkendelsessoftware ved indgangen for at identificere kvinder uden hijab.\nHårde straffe og systematisk undertrykkelse\nKonsekvenserne for dem, der trodser lovene, er alvorlige – arrestationer, tæsk og i nogle tilfælde voldtægt i fængslet. Ifølge FN blev mindst 901 mennesker henrettet i Iran i 2024, mens retssystemet mangler uafhængighed.\nFN-undersøgelsen blev iværksat efter\ndrabet på Mahsa Amini i 2022\n, som ifølge vidner blev tævet af moralpolitiet. Hendes død udløste en bølge af protester, der stadig fortsætter trods trusler og voldelige anholdelser.\n- I to år har Iran nægtet at anerkende de krav om lighed og retfærdighed, der satte gang i protesterne i 2022. Strafforfølgelsen, overvågningen og den fortsatte undertrykkelse af demonstranter, ofres familier og overlevende, især kvinder og piger, er dybt bekymrende, sagde Sara Hossain, formand for Fakta- og Undersøgelsesmissionen.\nFN-rapporten, der bliver præsenteret for Menneskerettighedsrådet den 18. marts, dokumenterer også systematiske voldtægter i fængsler samt henrettelser uden retssag af både voksne og børn."
    },
    {
        "url": "https://www.dr.dk/nyheder/udland/usa-sydafrikas-ambassadoer-er-ikke-laengere-velkommen-vores-land",
        "title": "USA: Sydafrikas ambassadør er ikke længere velkommen i vores land",
        "label": "",
        "theme": "",
        "badge": "",
        "datetime": "2025-03-15T01:45:00+00:00",
        "author": "Dennis Kragelund",
        "text": "USA:\nSydafrikas ambassadør er ikke længere velkommen i vores land\nDen diplomatiske krise mellem USA og Sydafrika fortsætter.\nLæs op\nDen sydafrikanske ambassadør i USA, Ebrahim Rasool, kan meget vel være fortid i landet.\nDen diplomatiske krise er opstået efter, USA's udenrigsminister\nMarco Rubio i nat skrev på X\n, at \"Ebrahim Rasool er en raceprovokerende politiker, der hader Amerika\"\n- Vi har ikke noget at diskutere med ham, og derfor betragtes han som Persona Non Grata (en uønsket person), skrev Rubio og fastslog samtidig, at Rasool ikke længere er velkommen i USA.\nAt erklære nogen som persona non grata er en alvorlig diplomatisk irettesættelse og tvinger normalt personen til at forlade værtslandet.\nSkrantende forhold\nRubios opslag indeholdt et link til en artikel fra den højreorienterede nyhedskilde Breitbart om Rasools kommentarer til et tænketankmøde fredag om Trumps valg og præsidentskab. Ifølge mediet har Ebrahim Rasool på et videomøde givet udtryk for, at Trumps politik har rødder i en overbevisning om, at hvide mennesker er overlegne.\nPersona Non Grata-erklæringen mod Rasool er det nyeste kapitel i det skrantende forhold mellem USA og Sydafrika. Siden Trump begyndte sin anden periode har han og hans rådgiver, sydafrikansk fødte Elon Musk, kritiseret landet flere gange.\nBåde Trump og Musk har påstået, at hvide landmænd i landet bliver diskrimineret under landreformpolitikker, som Sydafrikas regering siger, er nødvendige for at skabe balance i landet."
    },
    {
        "url": "https://www.dr.dk/nyheder/udland/haab-strandede-astronauter-raket-kom-godt-afsted",
        "title": "Håb for strandede astronauter: Raket kom godt afsted",
        "label": "",
        "theme": "",
        "badge": "",
        "datetime": "2025-03-15T00:28:00+00:00",
        "author": "Dennis Kragelund",
        "text": "Håb for strandede astronauter:\nRaket kom godt afsted\nFredag aften sendte NASA og SpaceX en ny besætning op til Den Internationale Rumstation. Raketten skal samtidig bringe to astronauter hjem, som har været strandet i rummet i hele ni måneder.\nLæs op\nI nat lykkedes det den amerikanske rumfartsorganisation, NASA, at få sendt SpaceX’s Falcon 9-raket afsted fra Kennedy Space Center i Florida.\nOpsendelsen i nat var ventet med spænding, da raketten egentlig skulle have været sendt afsted allerede torsdag. Men på grund af et teknisk problem på affyringsrampen i en af de arme, der holder raketten,\nblev opsendelsen udskudt i sidste øjeblik.\nOmbord på raketten er fire astronauter, der skal tage over for Butch Wilmore og Suni Williams på den Internationale Rumstation, ISS.\nDe to amerikanske astronauter har været strandet på ISS siden juni måned, da deres hjemrejse blev aflyst, fordi den Boeing-kapsel, de ankom i, viste sig at have alvorlige tekniske problemer. Kapslen blev sendt tom tilbage til Jorden, og\nastronauterne måtte blive på rumstationen\n.\nNu er deres lange ventetid forhåbentlig snart forbi. Hvis alt går efter planen, forlader de ISS den 19. marts.\nPolitisk drama om hjemrejsen\nMissionen har også skabt politisk drama, da Donald Trump og Elon Musk - uden beviser - har hævdet, at tidligere præsident Joe Biden lod astronauterne blive i rummet af politiske årsager.\nButch Wilmore har dog tidligere afvist, at der ligger politik bag.\n- Vi var forberedte på at blive længe, selvom vi kun planlagde et kort ophold.\nAstronauten Suni Williams fortalte i et interview 8. januar fra ISS, at de var ved godt mod og ikke havde følelsen af at være strandet.\n- Vi har masser af tøj, og vi er godt mætte. Det er et fantastisk team, og nej, det føles ikke som om, vi er strandede,\nsagde hun dengang\n.\nWilmore og Williams samt NASA-astronaut Nick Hague og den russiske kosmonaut Aleksandr Gorbunov vender efter planen tilbage til Jorden i en kapsel, der har været fastgjort til ISS siden september."
    },
    {
        "url": "https://www.dr.dk/nyheder/udland/dansk-sygeplejerske-har-set-hvordan-kiks-rationer-til-underernaerede-gravide-kvinder",
        "title": "",
        "label": "",
        "theme": "Krig mellem Israel og Hamas",
        "badge": "",
        "datetime": "2025-03-14T19:30:00+00:00",
        "author": "Frederik Mahler Bank",
        "text": "Dansk sygeplejerske har set, hvordan kiks-rationer til underernærede gravide kvinder skrumper i Gaza\nAstrid Opstrup ankom onsdag til Danmark efter endnu en flere uger lang udstationering i Gaza.\nLæs op\nNår pressen ikke har mulighed for at rapportere inde fra Gaza, må reportagerne komme andetsteds fra.\nTilbage i efteråret\nog nu igen her i marts har DR Nyheder gjort brug af sygeplejersken Astrid Opstrups øjne, ører og beretninger til at tegne et billede af livet i Gaza, som krigen mellem Hamas og Israel varer ved.\nI over 10 år har hun været udsendt for Læger uden Grænser til alskens katastrofer i Etiopien, Yemen, Irak og Den Centralafrikanske Republik for nu at fremhæve nogen. Det seneste halve års tid har lokationen for udstationeringerne heddet Gaza, den krigshærgede landstribe grænsende ud til Middelhavet.\nI onsdags vendte Astrid Opstrup atter hjem fra området, som hun først betegner som \"totalt sønderbombet\", inden hun følger op med \"fuldstændig ødelagt\".\n- Og med en befolkning, som har mistet alt. Deres hjem, familiemedlemmer, venner. Så det er et Gaza, som er i en situation, der er så katastrofal, at jeg næsten ikke ved, hvordan jeg skal beskrive det, siger Astrid Opstrup\ni P1 Morgen\n.\n'Lukket grænse, katastrofale følger'\nAstrid Opstrup, som tilbage i 2019 modtog\nen Florence Nightingale-medalje\n, den største anerkendelse sygeplejersker kan få for at have hjulpet ofre for krige og katastrofer, har under sine efterhånden mange uger i Gaza fået de tilbageværende palæstinenseres hverdag tæt ind på kroppen.\nStørstedelen af dem bor fortsat i store teltlejre, mens andre sover i nogle af de bygninger, der står tilbage, eller som er blevet genoprettet, fortæller hun.\n- De går på toilettet i latriner i teltlejrene og får hovedsageligt deres mad fra nødhjælp.\nForholdene er i løbet af marts måned blevet forværret, efter Israels regering har\nlukket ned for adgangen til humanitær nødhjælp\nsamt\nstoppet elforsyningen, hvilket omfatter de anlæg, der skal sikre rent drikkevand i Gaza\n. Alt sammen med målet om at presse Hamas til at indgå en ny aftale og frigive de resterende gidsler, efter første fase af våbenhvileaftalen udløb 1. marts.\nIfølge international humanitær lov skal stridende parter tillade og lette humanitært nødhjælpsarbejde i krigshærgede områder - medmindre legitime militære årsager giver grundlag for andet.\nKrigens parter er uenige om det videre forløb, da Israel gerne ser første fase blive forlænget til at vare hen over ramadan-måneden samt den jødiske påske i april, mens Hamas ønsker, at våbenhvilen skal træde ind i sin anden fase.\n- Det kommer til at få katastrofale følger, at der bliver lukket for den grænse, siger Astrid Opstrup.\nSelv når nødhjælpen flyder, er det langt fra nok, fortæller sygeplejersken, da befolkningen i Gaza \"mangler alt\".\nBehandling af det mest akutte\nDe seneste ugers udvikling har også haft indflydelse på Astrid Opstrup og kollegernes arbejde. Der har måttet prioriteres anderledes, skarpt.\nNogle behandlinger blev der lukket ned for - blandt andet behandling af personer med kroniske sygdomme som diabetes og forhøjet blodtryk.\n- Vi behandlede det mest akutte, siger hun.\nOgså på rationerne af kiks til gravide eller ammende kvinder, som tit er underernærede, måtte der omprioriteres.\n- Dem har vi blandt andet været nødt til at skrue ned for, fordi der ikke kom nok ind. Nu, med en lukket grænse, er det noget af det, vi kommer til at se.\nTrods krigens tydelige konsekvenser har de indbyggere i Gaza, som Astrid Opstrup har talt med, ingen planer om at forlade det sted, de kommer fra.\n- De er ekstremt påvirkede af det, der bliver sagt. De siger selv: 'Hvad havde I selv forestillet jer? Har I lyst til at forlade jeres land, der I kommer fra, der I har jeres familie?\nHer henvises blandt andet til, at Donald Trump luftede idéen om etablering af en mellemøstlig pendant til den franske Riviera samt forflytning af Gazas befolkning til Egypten og Jordan, hvilket af eksperter blev betegnet som\netnisk udrensning\n.\nDen amerikanske præsident har tilsyneladende sadlet om siden da,\neftersom han i onsdags sagde\n:\n- Ingen udviser nogen palæstinensere fra Gaza, lød det fra Trump ifølge Reuters.\nNødhjælpsorganisationer, menneskerettighedsorganisationer og FN har\ni løbet af krigen råbt vagt i gevær\nadskillige gange i forhold til den humanitære situation i Gaza.\nSkal du afsted igen?\n- Jeg er lige kommet hjem for to dage siden, så jeg ved ikke, hvornår jeg skal afsted igen, men jeg vil absolut tage afsted igen, siger Astrid Opstrup.\nHør eller genhør Genstart-afsnittet, hvor Astrid Opstrup fortæller om sine første seks uger i Gaza, i DR LYD."
    },
    {
        "url": "https://www.dr.dk/nyheder/udland/mark-carney-tager-teten-i-canada-med-klokkeklar-trump-afvisning",
        "title": "Mark Carney tager teten i Canada med klokkeklar Trump-afvisning",
        "label": "",
        "theme": "",
        "badge": "",
        "datetime": "2025-03-14T18:19:00+00:00",
        "author": "",
        "text": "Mark Carney tager teten i Canada med klokkeklar Trump-afvisning\nCanada vil aldrig nogensinde på nogen måde eller i nogen form blive en del af USA, siger ny premierminister.\nLæs op\nDen tidligere centralbankchef Mark Carney\ner fredag blevet taget i ed\nsom Canadas premierminister og er med det samme kommet med kontante udtalelser til USA og Donald Trump.\nCarney var indtil for få år siden centralbankchef for Bank of England og guvernør i Bank of Canada.\nHan sætter sig på posten som canadisk regeringsleder under en tilspidset situation med USA, der har øget toldsatser.\nDen amerikanske præsident, Donald Trump, har også sagt, at han vil have Canada som USA's 51. stat.\n- Vi vil aldrig nogensinde på nogen måde eller i nogen form blive en del af USA, siger Carney på sit første pressemøde som regeringsleder.\nKalder snak om den 51. amerikanske stat \"forrykt\"\nHan siger også, at snak om Canada som den 51. amerikanske stat er \"forrykt\".\nCarney blev i weekenden valgt som ny leder af Det Liberale Parti og efterfølger nu Justin Trudeau på posten som premierminister.\nDen tidligere centralbankchef sagde onsdag, at han gerne vil mødes med Trump, når der er \"respekt for canadisk suverænitet\".\nPå trods af at Carney er et ret ubeskrevet blad i politik, har der længe været rygter om hans politiske ambitioner.\nHan blev valgt med overbevisende 85,9 procent af stemmerne som leder af Det Liberale Parti.\nMen Carney står med udfordringer både udenrigs- og indenrigspolitisk.\nVentes at udskrive valg\nHans regering ventes nemlig ikke at kunne sidde særligt længe. Kilder i Det Liberale Parti siger, at han formentlig vil udskrive valg i løbet af de næste to uger.\nSkulle han ændre sin holdning til det, kan hans mindretalsregering risikere at falde i en tillidsafstemning i slutningen af marts.\nNæste uge ventes Carney at rejse til London og Paris.\nDet vil ske som led i Canadas forsøg på at styrke alliancer i Europa under det kølige forhold til Trump og USA.\nDa Trudeau meddelte, at han ville stoppe som canadisk regeringsleder i januar, var det efter næste et årti som premierminister for verdens arealmæssigt næststørste land.\n/ritzau/Reuters"
    },
    {
        "url": "https://www.dr.dk/nyheder/udland/bjarke-ingels-tegner-lufthavn-i-bhutan",
        "title": "Bjarke Ingels tegner lufthavn i Bhutan",
        "label": "",
        "theme": "",
        "badge": "",
        "datetime": "2025-03-14T18:16:00+00:00",
        "author": "Maja Lærke Maach",
        "text": "Bjarke Ingels tegner lufthavn i Bhutan\nI 2029 åbner en ny lufthavn, som den danske arkitekt står bag.\nLæs op\nDen danske stjernearkitekt Bjarke Ingels og hans arkitektfirma, BIG, står bag en kommende lufthavn i den lille stat Bhutan, som ligger midt mellem Indien og Kina i Himalaya-bjergene.\nBjarke Ingels Group har løftet sløret for, hvordan lufthavnen med navnet Gelephu International Airport kommer til at se ud, og ifølge Bjarke Ingels vil arkitekturen afspejle naturen og kulturen i Bhutan, hvor der kun bor knap 800.000 mennesker.\nHovedelementerne i lufthavnsmiljøet bliver skovomgiveler og rå træmaterialer og håndværk efter lokale traditioner. For eksempel er træet \"udskåret og farvet efter traditionelt håndværk, prydet med tre typer drager, der repræsenterer Bhutans fortid, nutid og fremtid\", står der i en\npressemeddelelse fra BIG.\n- For mig er denne usædvanlige forening af traditionelt håndværk og farver et sandt vidnesbyrd om, hvor meget jeg er blevet påvirket af mit møde med Bhutan – landet, dets kultur og dets folk, udtaler den danske arkitekt.\nBjarke Ingels kalder arkitekturen for både \"traditionelt, avantgarde og fremadskuende\", og lufthavnen er inspireret af landets skove, bjerge og floder.\nPå taget vil der være solceller, som ifølge BIG \"skal bidrage til landets selvstændige energiforsyning\". Bhutan er verdens første CO2-negative land.\nLufthavnen bliver 68.000 m2 og ventes at åbne i 2029.\nDen kommer til at kunne rumme 123 flyvninger om dagen og omkring 1,3 millioner passagerer årligt, skriver\nCNN\n.\nBygger by til meditation og mindfulness\nLufthavnen bliver indgangen til landets \"Gelephu Mindfulness City\", som er en ny by, hvor der bevidst er tænkt over steder til meditation, afslapning og mindfulness, og som BIG også er med til at lave.\nByen vil rumme plads til gående og cyklister med mange grønne områder, der er ambitioner om mange offentlige fællesskabsaktiviteter samt sundheds- og wellnesscentre.\nDer bliver desuden gjort plads til virksomheder inden for finans, turisme, grøn energi, teknologi, sundhedspleje, landbrug, luftfart, uddannelse og spiritualitet, skriver\nReuters\n, og byen ventes færdig om 20 år."
    },
    {
        "url": "https://www.dr.dk/nyheder/udland/valgityskland/gaeldsaftale-paa-plads-i-tyskland",
        "title": "Gældsaftale på plads i Tyskland: 'Godt nyt for hele Europa'",
        "label": "",
        "theme": "",
        "badge": "",
        "datetime": "2025-03-14T13:17:00+00:00",
        "author": "Emilie Jensen",
        "text": "Gældsaftale på plads i Tyskland:\n'Godt nyt for hele Europa'\nDet konservative tyske parti CDU og det socialdemokratiske parti SPD er sammen med De Grønne blevet enige om en gældsaftale.\nLæs op\nCDU-leder Friedrich Merz bekræfter, at partiet sammen med det socialdemokratiske parti SPD og De Grønne er blevet enige om en gældsaftale.\n- Tyskland er tilbage, lyder det i en status fra Merz, som med stor sandsynlighed bliver Tysklands næste forbundskansler.\nSamlet set handler det om lån på 6.700 milliarder kroner, hvoraf 3000 milliarder kroner skal gå til Forsvaret og Ukraine. Derudover skal endnu et lån på 3.700 milliarder gå til landets infrastruktur.\nDet tyske parlament ventes at stemme om spørgsmålet tirsdag.\nAftale påvirker danske aktier\nGældsaftalen har også her til eftermiddag fået danske industriaktier til at stige. Det gælder blandt andre Vestas, NKT og Rockwool-aktier, som efter udmeldingen er røget flere procent i vejret.\nIfølge Jacob Pedersen, der er aktieanalytiker hos Sydbank, giver det god mening, at investorerne tilsyneladende er blevet endnu mere optimistiske oven på meldingerne fra Tyskland, siger han til Ritzau.\n- Det er rigtig godt nyt, hvis Tyskland er klar til at skrue op for investeringer, der kan skabe noget vækst i økonomien.\nVestas-aktien stiger fredag ved 14-tiden med 5,9 procent, NKT stiger med 4,2 procent og Rockwool stiger med 3,6 procent."
    },
    {
        "url": "https://www.dr.dk/nyheder/udland/billeder-millioner-af-indere-bader-i-farveorgie",
        "title": "",
        "label": "",
        "theme": "",
        "badge": "",
        "datetime": "2025-03-14T09:44:00+00:00",
        "author": "",
        "text": "BILLEDER Millioner af indere bader i farveorgie\nDen årlige hindufest Holi markeres over hele Indien i disse dage.\nLæs op\nI disse dage fejres en af de største festdage i hinduismen med festivalen Holi.\nHoli går ud på at markere kærligheden, farver og forårets komme, og den er især en populær fest i Indien, hvor folk kaster farverigt pulver ud over hinanden og sprøjter med vand.\nMan fejrer det godes sejr over det onde.\nDen farvefulde fest afholdes ved fuldmåne, men finder altid sted i enten februar eller marts som i år.\nHoli kaldes også phagwag og bliver foruden de mange flotte farver og fejret med mad, dans og sang på gaderne.\nDet farverige pulver kan man købe på gaden og gå og kaste med, så hele gadebilledet bliver et stort farveinferno."
    },
    {
        "url": "https://www.dr.dk/nyheder/udland/kina-iran-og-rusland-moedes-i-beijing-tale-atomprogram",
        "title": "Kina, Iran og Rusland mødes i Beijing for at tale atomprogram",
        "label": "",
        "theme": "",
        "badge": "",
        "datetime": "2025-03-14T07:35:00+00:00",
        "author": "Maja Lærke Maach",
        "text": "Kina, Iran og Rusland mødes i Beijing for at tale atomprogram\nVerdensledere er interesserede i en ny atomaftale, som skal bremse Irans muligheder for at udvikle en atombombe.\nLæs op\nI denne uge holdt Kina, Iran og Rusland en fælles flådeøvelse.\nOg nu går de tre lande sammen igen, denne gang for at finde diplomatiske løsninger på \"det iranske atomspørgsmål\", som statslige kinesiske medier rapporterer ifølge\nCNN\n.\nKinas viceudenrigsminister, Ma Zhaoxu, er mødtes i Beijing med den russiske viceudenrigsminister, Sergej Ryabkov, og den iranske viceudenrigsminister, Kazem Gharibabadi, i et forsøg på at genoplive en atomaftale fra 2015, som skulle forhindre Iran i at udvikle en atombombe.\nMødet i Beijing mellem Iran, Kina og Rusland sker, da Kina gerne vil fremstå som et mellemled i sagen og en alternativ global leder til USA, skriver CNN.\nPå mødet i den kinesiske hovedstad har de tre lande \"genbekræftet vigtigheden af at opretholde en atomaftale\".\nKina og Rusland \"byder Irans bekræftelse af den fredelige karakter af sit atomprogram velkommen\", lyder det i en kinesisk udtalelse ifølge det amerikanske medie.\nUran på lager bekymrer\nForhandlinger de seneste år mellem USA, EU og Iran om at få genoptaget en atomaftale er indtil nu slået fejl.\nNu presser Trump-administrationen dog på for en ny aftale, og flere europæiske lande har haft samtaler med Teheran-styret om sagen.\nI november 2024 mødtes Frankrig, Tyskland og Storbritannien med Iran for at tale om atomkraft, da Det Internationale Atomenergiagentur (IAEA), der er FN's atomvagthund, vedtog en resolution, som forlanger, at Iran samarbejder mere med FN-organet.\nIAEA har flere gange de seneste par år advaret om, at Iran har mere beriget uran på lager, end aftalen fra 2015 tillader. I maj sidste år lød det, at lageret var 30 gange så højt.\nIran har afvist vestlige beskyldninger og sagt, at uranen udelukkende bruges til at producere energi med kernekraft.\nPræsident Donald Trump trak i 2018 USA ud af atomaftalen fra 2015 og erstattede den med sanktioner mod Iran. Trump mente ikke, at man med aftalen alligevel kunne forhindre en iransk atombombe.\nKina har kritiseret USA for at forlade aftalen og ønsker en ny, inden den udløber til efteråret.\n- Vi håber stadig, at vi kan udnytte den begrænsede tid, vi har, inden udløbsdatoen i oktober i år, for at få en ny aftale, så JCPOA, (atomaftalen, red.) kan opretholdes, sagde Kinas FN-ambassadør, Fu Cong, i denne uge.\nI forrige uge lød det, at Ruslands præsident, Vladimir Putin, ifølge sin talsperson, Dmitrij Peskov, gerne ville mægle mellem USA og Iran i mulige atomvåbenforhandlinger.\nDonald Trump skrev i februar på det sociale medie Truth Social, at Iran ikke kan have atomvåben.\n- Jeg ønsker, at Iran skal være et stort og succesfuldt land, men et land, der ikke kan have et atomvåben, skrev præsidenten."
    },
    {
        "url": "https://www.dr.dk/nyheder/udland/tidligere-praesident-skal-den-internationale-straffedomstol-i-dag",
        "title": "Tidligere præsident skal for Den Internationale Straffedomstol i dag",
        "label": "",
        "theme": "",
        "badge": "",
        "datetime": "2025-03-14T06:44:00+00:00",
        "author": "Maja Lærke Maach",
        "text": "Tidligere præsident skal for Den Internationale Straffedomstol i dag\nDen første høring mod Rodrigo Duterte begynder i dag, hvor han får tiltalen mod ham læst op.\nLæs op\nDen filippinske ekspræsident Rodrigo Duterte vil for første gang blive stillet for Den Internationale Straffedomstol (ICC) i dag.\nDet meddeler domstolen i en udtalelse.\nUnder fredagens høring, der ventes klokken 14, vil han blive informeret om de forbrydelser, som straffedomstolen mener, han står bag samt om sine rettigheder som tiltalt.\nFilippinernes nuværende præsident, Ferdinand Marcos Jr., har ifølge Ritzau bekræftet, at et fly med Rodrigo Duterte var på vej mod Haag i Holland, hvor ICC har hovedsæde.\nAnklaget for massemord\nICC har tiltalt Rodrigo Duterte for mord og forbrydelser mod menneskeheden begået mellem 1. november 2011 og 16. marts 2019, hvor han var henholdsvis borgmeter i byen Davao og senere præsident.\nHan var præsident indtil 2022, men i 2019 trak han Filippinerne ud af ICC, hvorfor anklagerne mod ham kun dækker indtil det år.\nDa Duterte var præsident, førte han en hård krig mod narkohandel i sit hjemland, og politiet slog tusindvis ihjel, hvilket førte til anklager om, at mange uskyldige også blev dræbt.\nI DR Lyd kan du blive klogere på Dutertes krig mod narko i 'Massemordet i Manila'.\nLyt her.\nICC mener, at \"der er rimelig grund til at tro\", at Duterte er ansvarlig for de drab begået af blandt andet politifolk og civile, som udøvede selvtægt i forbindelse med hans indsatser mod handel med stoffer.\nI mange tilfælde var det fattige mænd, hvor det ikke var bevist, at de var indblandet i salg af stoffer.\n- Duterte er anklaget for at have begået disse forbrydelser som en del af et udbredt og systematisk angreb rettet mod den civile befolkning, skrev ICC i forgårs i en\nudtalelse.\nI går sagde ekspræsidenten, at han er indstillet på at tage ansvar for, hvad der er foregået i Filippinerne.\n- Jeg er den, som ledede vores retshåndhævelse og militær. Jeg sagde, at jeg ville beskytte jer, og jeg vil være ansvarlig for alt det her, sagde han i en video på Facebook.\nDuterte blev anholdt i denne uge i Manila efter en arrestordre fra ICC."
    },
    {
        "url": "https://www.dr.dk/nyheder/udland/valg-i-usa/morgenpost-fra-usa-demokraterne-er-i-krise-kan-en-af-disse-redde-partiet-0",
        "title": "",
        "label": "Valg i USA",
        "theme": "Morgenpost fra USA",
        "badge": "",
        "datetime": "2025-03-14T05:31:00+00:00",
        "author": "",
        "text": "Morgenpost fra USA:\nDemokraterne er i krise. Kan en af disse redde partiet?\nDet demokratiske parti er i krise. Det mangler retning. Det mangler styring. Så hvem kan blive partiets nye leder?\nLæs op\nFlere læsere af Morgenpost fra USA har skrevet til mig omkring Donald Trumps vigende popularitet. Han er på nuværende tidspunkt - omkring 55 dage inde - i præsidentskabet den næstmest upopulære præsident nogensinde. Og han er faktisk også den mest upopulære nogensinde, men det var tilbage i 2017.\nTil de læsere vil jeg sige: Hvis Donald Trumps målinger er dårlige, så skulle du se Demokraternes. Medlemmer af Kongressen fra det demokratiske parti har historisk dårlige målinger, og de amerikanere, jeg taler med, mener da også, at Demokraterne gør alt for lidt som opposition, og at man hører alt for lidt fra dem.\nFlere iagttagere af amerikansk politik sammenligner den store krise, som det demokratiske parti er i, med tiden fra 1980 til 1992. Her vandt Republikanerne tre valg i streg, blandt andet valget i 1984, hvor Ronald Reagan på sensationel vis vandt 49 ud USA's 50 stater.\nDet var først i 1991, at Demokraterne med Bill Clinton fandt en leder, der kunne samle partiet og vælte den siddende republikanske præsident George H.W. Bush, der havde været Reagans vicepræsident i otte år, af pinden ved valget i 1992.\nFor på samme vis er et af de store problemer for Demokraterne i dag, at de mangler lederskab. Så jeg har sat mig for at lave en lille liste med nogle af de navne, der kommer op i amerikansk presse og hos spiludbyderne, som mulige præsidentkandidater i 2028.\nGretchen Whitmer\nGuvernør i svingstaten Michigan. Hun var en af topkandidaterne til at blive Joe Bidens vicepræsidentkandidat i 2020, hvilket har øget hendes nationale profil.\nEfter Bidens tilbagetrækning i juli 2024 meddelte hun, at hun ikke ville søge den demokratiske nominering og støttede i stedet vicepræsident Kamala Harris' præsidentkampagne. Hun afviste også muligheden for at blive Harris' vicepræsidentkandidat.\nMen i en tale i Washington D.C. tilbage i marts 2024 antydede Whitmer en mulig præsidentkampagne i 2028 ved at sige: \"Vi ses i 2029\".\nRuben Gallego\nDen tidligere marinesoldat er netop blevet senator for Arizona. Før dette sad han 10 år i Repræsentanternes Hus.\nGallego nævnes ofte som en potentiel demokratisk præsidentkandidat til valget i 2028.\nFlere medier lavede efter valget i november målinger, der viste, at han kunne have overgået Kamala Harris i stemmeandel i vigtige svingstater og opnået særlig støtte blandt latinamerikanske mænd.\nStephen A. Smith\nEr i USA landskendt som rapkæftet sportskommentator. Han er en af landets bedst betalte sportsjournalister, og så har han virkeligt sine meningers mod.\nFlere amerikanske medier blandt andre ugemagasinet The Newyorker har på det seneste fremhævet Stephen A. Smith som en outsider til at blive demokratisk præsidentkandidat i 2028 særligt på grund af hans appel til unge mænd - en gruppe som Republikanerne og Trump har særdeles godt fat i.\nGavin Newsom\nHar siden 2019 været guvernør USA's folkerigeste og rigeste stat, Californien. Han kan ikke genopstille i 2026, så hvad så nu, Gavin? Spørger mange.\nKonspirationerne omkring et muligt bud på at blive præsidentkandidat i 2028 er taget til på det seneste, fordi Newsom har lanceret en podcast, hvor han diskuterer politik med konservative meningsdannere.\nMichelle Obama\nUSA's førstedame fra 2009 til 2017 har konsekvent afvist intentioner om at stille op som præsident. Men i marts 2024, midt i spekulationer om præsident Joe Bidens kandidatur, meddelte hendes kontor, at hun ikke ville stille op ved præsidentvalget i 2024.\nSelvom hun ikke har annonceret planer om at stille op i 2028, nævnes hun ofte i politiske diskussioner som en potentiel kandidat.\nJosh Shapiro\nGuvernøren i Pennsylvania siden 2023 er blevet fremhævet som en potentiel kandidat til præsidentvalget i 2028. Spiludbyderne har ham som favorit til demokratisk kandidatur.\nShapiro var også i spil til at blive Kamala Harris' vicepræsidentkandidat, det blev som bekendt ikke ham, så nederlaget klæber ikke til ham, og demokratiske strateger anser Shapiro for at være en central figur i i den vigtige svingstat Pennsylvania og en politiker, der kan appellere til hvide arbejdervælgere.\nPete Buttigieg\nDen tidligere transportminister og borgmester i South Bend, Indiana, er en fremtrædende figur i Det Demokratiske Parti. Buttigieg har for nylig afvist at stille op som guvernør i Michigan eller til en plads i det amerikanske senat. Denne beslutning har intensiveret spekulationerne om hans mulige præsidentkandidatur i 2028.\nKamala Harris\nVar USA's vicepræsident fra 2021 til 2025 og var Demokraternes præsidentkandidat i 2024, men tabte til Donald Trump.\nTrods nederlaget har Harris stadig en stærk base af donorer og allierede i partiet, og hun overvejer et nyt præsidentkandidatur i 2028. Samtidig spekuleres der i, at hun kan stille op som guvernør i Californien i 2026.\nAndy Beshear\nHar været guvernør i Kentucky siden 2019 og er blevet nævnt som en potentiel kandidat til præsidentvalget i 2028. En meningsmåling fra januar 2025 viste, at Beshear var den mest populære demokratiske guvernør i USA, hvilket yderligere har øget spekulationerne om hans præsidentkandidatur.\nDet var Morgenpost fra USA med sidste nyt. Vi skrives ved på mandag, hvor Donald Trump har været præsident i 56 dage."
    },
    {
        "url": "https://www.dr.dk/nyheder/udland/demonstranter-stormede-trump-tower-vil-have-aktivist-loesladt",
        "title": "Demonstranter anholdt i Trump Tower: Vil have aktivist løsladt",
        "label": "",
        "theme": "",
        "badge": "",
        "datetime": "2025-03-13T21:29:00+00:00",
        "author": "Laura Kirkebæk-Johansson",
        "text": "Demonstranter anholdt i Trump Tower:\nVil have aktivist løsladt\n98 blev anholdt under aktionen, som støttede den anholdte Palæstina-aktivist Mahmoud Khalil.\nLæs op\nOpdateret 18/3: I den oprindelige overskrift stod der, at demonstranter \"stormede\" Trump Tower. Det var der ikke dækning for i teksten, og derfor er overskriften ændret.\nOmkring klokken 11.30 lokal tid bevægede cirka 150 personer i civilt tøj sig ind ad den offentlige indgang til Trump Tower i New York.\nHer tog de overtøjet af og afslørede røde T-shirts og skilte med budskaber som \"Ikke i vores navn\", \"Bekæmp nazister, ikke studerende\" og \"Befri Mahmoud, befri Palæstina\".\nNogle satte sig ned og begyndte at synge slagsange.\nEfter en lille time begyndte politiet at anholde demonstranterne, stripse deres hænder og bære dem, der ikke ville flytte sig frivilligt, ud i politibiler.\n- Vi foretog 98 anholdelser, fortæller John Chell, der er chef for politiet i New York, til nyhedsbureauet AP.\nIngen kom til skade under aktionen, mens der heller ikke var nogen skader på ejendommen, fortæller han.\nAnholdt talsperson\nGruppen Jewish Voices for Peace stod bag aktionen, som skete i protest mod anholdelsen af den propalæstinensiske aktivist Mahmoud Khalil.\nHan var talsperson og forhandler for de studerende på eliteuniversitetet Columbia, da de indledte en\nstorstilet protest\nmod Israels krigsførelse i Gazastriben sidste år.\nDe studerende krævede, at Columbia University skulle frasælge aktiver, som på den ene eller anden måde støttede Israels militær. De ville besætte campus, indtil deres krav blev mødt.\nProtesterne på universitetet endte i voldelige sammenstød mellem demonstranter og politiet, der brugte tåregas og peberspray. Som resultat blev flere studerende anholdt og suspenderet fra Colombia University.\nHar tilbagekaldt opholdstilladelse\nMahmoud Khalil er\nifølge myndighederne\nblevet anholdt, fordi han \"stod i spidsen for aktiviteter med tilknytning til terrororganisationen Hamas\" samt på baggrund af en ordre fra præsident Donald Trump om at slå hårdt ned mod antisemitisme.\nDet fremgår ikke, hvordan myndighederne mere specifikt mener, at Mahmoud Khalil støtter Hamas.\nTrump-administrationen har tilbagekaldt Khalils såkaldte greencard, som giver personer, der ikke er amerikanske statsborgere, permanent opholds- og arbejdstilladelse i USA.\n30-årige Mahmoud Khalil er født og opvokset i Syrien og gift med en amerikansk kvinde, som er gravid i ottende måned, skriver\nNBC News\n.\nPå Truth Social skrev Trump mandag, at \"hvis du støtter terrorisme... er din tilstedeværelse i strid med vores nationale og udenrigspolitiske interesser, og du er ikke velkommen her\".\nMahmoud Khalils advokat har sagt, at den amerikanske regering \"hævner\" hendes klient for at have udtalt støtte for den palæstinensiske sag, og at han er blevet tilbageholdt for at udøve sin ret til ytringsfrihed.\n'Vi kender vores historie'\nMahmoud Khalil sidder nu tilbageholdt i en immigrationsdetention i Louisiana. En føderal dommer har midlertidigt blokeret hans planlagte udvisning, da sagen er anket og skal vurderes af retten.\nSonya Meyerson-Knox, der er kommunikationschef for Jewish Voices for Peace, siger til CNN, at demonstranterne følte sig kaldet til at protestere mod Khalils anholdelse, fordi \"vi kender vores historie, og vi er her for at sige 'aldrig igen'.\"\n- Jeg er her i overensstemmelse med, hvad mine forfædre lærte mig, fordi jeg er blevet lært, hvad der sker, når autoritære regimer begynder at gøre folk til syndebuk, siger hun.\n- Og jeg ved, at hvis vi ikke siger fra nu, vil vi ikke være i stand til at sige fra."
    },
    {
        "url": "https://www.dr.dk/nyheder/udland/med-nato-chefen-ved-sin-side-luftede-trump-endnu-en-gang-tanker-om-faa-kontrol-med",
        "title": "Med Nato-chefen ved sin side luftede Trump endnu en gang tanker om at få kontrol med Grønland",
        "label": "",
        "theme": "",
        "badge": "",
        "datetime": "2025-03-13T19:59:00+00:00",
        "author": "Rasmus Jungersen",
        "text": "Med Nato-chefen ved sin side luftede Trump endnu en gang tanker om at få kontrol med Grønland\n\"Jeg tror, at det vil ske\", svarede præsidenten blandt andet på spørgsmål om potentiel annektering af Grønland.\nLæs op\nLidt over 50 dage har Donald Trump i denne omgang siddet som præsident i Det Hvide Hus.\nÉt af de emner, den amerikanske præsident er vendt tilbage til flere gange, er hans ønske om at få kontrol med Grønland.\nOg i aften dansk tid skete igen. Denne gang i Det Ovale Værelse.\n- Hvad er din vision for den eventuelle annektering af Grønland....?\nspurgte en journalist, før Trump afbrød.\n- Jeg tror, at det vil ske, lød svaret fra præsidenten, før han gentog, at USA har brug for Grønland af hensyn til den nationale sikkerhed.\nDu kan se både Trumps første svar - og Mark Ruttes - i klippet her:\nRutte krøb udenom, men roste Trump\nVed siden af Donald Trump sad Natos generalsekretær, Mark Rutte, som er på besøg i Det Hvide Hus.\nHan gjorde det med det samme klart, at han ikke ville blande sig i, hvorvidt Grønland skulle blive en del af USA – og at han ikke ville blande Nato ind i det.\nMen samtidig roste han Trump for at have rettet sit blik mod et vigtigt emne.\n- Når det kommer til det høje nord i Arktis, har du helt ret. Kineserne bruger ruterne, og vi ved, at russerne opruster.\n- At syv arktiske lande – uden Rusland – samarbejder om det med USA i spidsen er meget vigtigt for at sikre, at regionen – den del af verden – forbliver sikker. Vi ved, at tingene ændrer sig der, og vi er nødt til at være dér, sagde Rutte.\nDonald Trump blev også spurgt om hans tanker om det grønlandske valgresultat:\nTrump: Måske kommer der flere soldater på Grønland\nSom den amerikanske præsident har for vane, lod han ordene flyde, mens han svarede på journalistens spørgsmål om Grønland, som han roste for et være ”meget relevant”.\nI sine talestrøm nåede Trump også at sige, at Danmarks rettigheder til Grønland kommer på baggrund af at, ”en båd lagde til dér for 200 år siden – eller sådan noget”.\n- De (Danmark, red.) siger, at de har rettighederne til det (Grønland, red.). Jeg ved ikke, om det er rigtigt. Det tror jeg faktisk ikke, det er, sagde han.\nHan pointerede, at amerikanerne har drøftet spørgsmålet om at gøre Grønland til en del af USA med både Danmark og Grønland.\nMed Mark Rutte ved sin side sagde Trump desuden, at han mente, at det måske var nødvendigt for Nato også at blive involveret i spørgsmålet om Grønland, da ”vi virkelig har brug for det af hensyn til den nationale sikkerhed”.\n- Vi har et par baser på Grønland allerede. Og vi har en hel del soldater. Måske vil du se flere og flere soldater tage dertil, sagde Donald Trump og henvendte sig til sin forsvarsminister. Pete Hegseth.\n- Hvad siger du til det, Pete?\n- Det skal du ikke svare på, sagde Trump hurtigt med et grin, før ministeren nåede at svare.\nTrump glæder sig over grønlandsk valg\nAf samme journalist blev den amerikanske præsident også spurgt ind til, hvad han tænkte om resultatet af det nyligt overståede valg i Grønland.\nHer blev den store sejrherre det borgerlige parti Demokraatit, der sikrede sig ti ud af 31 pladser i Inatsisartut, Grønlands parlament.\nSamtidig fik formanden for Demokraatit, Jens-Frederik Nielsen, flest personlige stemmer.\n- Det var et godt valg for os, svarede Trump.\n- Personen, der klarede sig bedst, er en meget god person i vores øjne.\nEfter aftenens udtalelser fra Trump har Múte B. Egede, som endnu er fungerende regeringsleder i Grønland, sat sig til tasterne og delt et opslag på Facebook.\n- Nok er nok, skriver han og oplyser, at han vil indkalde de grønlandske partiledere til møde, og at der er behov for en skærpet afvisning af Donald Trump.\n- Nu har den amerikanske præsident endnu engang luftet tanken om at annektere os. Det kan jeg på nogen måder ikke acceptere, skriver Múte B. Egede."
    },
    {
        "url": "https://www.dr.dk/nyheder/udland/kun-syv-lande-i-verden-lever-op-til-standarder-om-luftforurening-det-er-alarmerende",
        "title": "",
        "label": "",
        "theme": "",
        "badge": "",
        "datetime": "2025-03-13T19:30:00+00:00",
        "author": "",
        "text": "Kun syv lande i verden lever op til standarder om luftforurening:\n'Det er alarmerende tal'\nNy rapport viser, at næsten alle mennesker i verden er eksponeret for luftforurening, siger ekspert.\nLæs op\nAustralien, New Zealand, Estland, Bahamas, Barbados, Island og Grenada.\nDet er de syv lande, som lever op til WHO's standarder om luftforurening.\nSådan lyder det i den nye rapport '\n2024 World Air Quality Report\n', der er udarbejdet af det schweiziske firma IQAir.\nOg luftforureningsrapporten er ikke ligefrem betryggende læsning, hvis man spørger professor Zorana Jovanovic Andersen.\n- Det er alarmerende tal, der fortæller os, at næsten alle mennesker i verden er eksponeret for luftforurening som er skadelig for vores sundhed.\nHun er professor i miljøepidemiologi ved Institut for Folkesundhedsvidenskab ved Københavns Universitet, og sammen med hende vil vi dykke ned i rapporten og se, hvordan luftforureningen påvirker os både herhjemme og udenfor egne grænser.\nDanmark\nInden vi helt kan gå i gang, så er det vigtigt at forstå, hvad fine partikler er, og hvorfor man måler dem, når det gælder luftforurening.\nFine partikler kaldes også for PM2,5-partikler. De er små, usynlige partikler, der svæver rundt i luften, som vi får ned i lungerne, når vi trækker vejret. De er sammensat af en række forskellige kilder, der kan forurene og være sundhedsskadelige.\n- Alt, der bliver udledt fra blandt andet biler, vores brændeovne, forbrændingsanlæg, kulkraftværker, landbrug, eller kommer nede fra Sydøsteuropa med vinden og bliver klumpet sammen som partikelmasse. Dét måler vi luftforurening på, siger Zorana Jovanovic Andersen.\nI Danmark står det bedre til, end det gør andre steder i verden, når det gælder koncentrationen af fine partikler per kubikmeter.\nI 2024 var det årlige gennemsnit nemlig på 7,2 mikrogram fine partikler per kubikmeter herhjemme. Det er altså 2,2 mikrogram mere end WHO’s anbefalinger om fem mikrogram per kubikmeter.\nDen koncentration placerer Danmark på en 115. plads ud af 138 lande på listen af største koncentration af PM2,5-partikler.\nSå jo lavere et land er rangeret på listen, desto bedre er det, og kun 28 lande overgår dermed Danmark på ren luft-skalaen.\n- Vi har set forbedringer i luftkvalitet i Danmark, og i verden, og det er godt, men vi er stadig ikke der, hvor vi skal være. Vi skal handle på det, og fortsætte med at forbedre det og gøre vores luft endnu sundere, siger Zorana Jovanovic Andersen.\nEuropa\nIndenfor det europæiske kontinents grænser varierer koncentrationen af de fine partikler mere.\nBevæger vi os ned i Sydøsteuropa, så er det især dér, at den er gal blandt de europæiske lande.\nHer peger Zorana Jovanovic Andersen på en række årsager bag den dårlige luft i Sydøsteuropa.\n- Det er de gamle politiske systemer fra Sovjetunionen, gamle industrianlæg og kulkraftværker, ældre biler, opvarmning med kul og træ i hjemmet, og den økonomiske tilstand nede i Øst- og Sydøsteuropa, der gør, at luftkvaliteten halter bagud.\n- De politiske systemer har ikke prioriteret det nok, siger Zorana Jovanovic Andersen.\nDet er Bosnien-Hercegovina, som indtager den kedelige førsteplads med den største koncentration af fine partikler per kubikmeter på 25,3 mikrogram. Nordmakedonien og Serbien følger lige efter.\nOg det påvirker faktisk også luftkvaliteten hjemme i Danmark, når luften er uren i for eksempel Polen eller Rumænien.\n- Vi får mange partikler i Danmark fra Central- og Østeuropa, og derfor er det også vigtigt at arbejde sammen for at finde løsninger.\n- Både for de landes skyld, der har meget luftforurening, men også for vores egen skyld i Danmark, siger Zorana Jovanovic Andersen.\nKigger man modsat nederst på listen, så finder man både Island og Estland.\nDe er de eneste lande i Europa, der når WHO’s mål på maksimum fem mikrogram per kubikmeter.\nIsland befinder sig helt nederst på den europæiske liste med 4,0 mikrogram, hvor Estland er lige over med en koncentration på 4,6 mikrogram.\nVerden\nZoomer vi helt ud og tager pulsen på hele verden, så er der ét land, der i gennemsnit har en årlig koncentration af fine partikler på over 90 mikrogram per kubikmeter.\nDet er det centralafrikanske land Chad.\n- Det er helt crazy koncentrationer og virkelig farligt toksisk. Nogle dage har vi over 20 mikrogram i København, og det kan folk mærke, og så ringer de ind med deres bekymringer, men 90 mikrogram er helt crazy, siger Zorana Jovanovic Andersen.\nIfølge professoren i miljøepidemiologi kan målingerne også nå op på 200 eller 300 mikrogram på en dag. Det er især i de tætbeboede lande, som for eksempel Kina eller Indien, at det sker, og der er en presserende nødvendighed for at få det løst.\n- Der er mange millioner af mennesker, som lider under forhold med farlig luftforurening, så det handler om at sige, at det her ikke er acceptabelt længere.\nI de syv lande, der blev nævnt i starten, lever man med noget mindre luftforurening.\nAustralien, New Zealand, Estland, Bahamas, Barbados, Island og Grenada.\nIfølge Zorana Jovanovic Andersen kan for eksempel Australiens lave koncentration blandt andet skyldes den geografiske beliggenhed.\n- Der er ikke så store krav til energiopvarmningen, fordi der er så varmt i forvejen. Det kan være, at det blæser meget fra havet ind i byerne, så der er mange faktorer, som kan gøre sig gældende, siger Zorana Jovanovic Andersen.\nMen der stadig meget at tage fat i for at få det her løst, og det skal rapporten hjælpe med.\nProfessoren håber, at rapporten kan være med til at ruske lidt i politikerne rundt om i verden, fordi en renere luft vil kun gavne alle planetens borgere.\n- På den lange bane vil det bidrage til bedre sundhed, besparelser i sundhedsvæsen, og bedre velstand. Vi vil blive gladere af, at vi bliver sundere, og vores omgivelser bliver sundere.\nOg det gælder også i Danmark.\n- Danmark er en af de lande med lavest luftforurening globalt, og lad os være glade for det. Men luftforurening bidrager stadig til rigtig meget sygdom, og er den tredje største dræber herhjemme efter rygning og fysisk inaktivitet. Derfor skal vi gøre det endnu bedre, siger Zorana Jovanovic Andersen."
    },
    {
        "url": "https://www.dr.dk/nyheder/udland/eksperter-putin-traekker-tiden-faa-mere-ud-af-vaabenhvileaftale",
        "title": "Eksperter: Putin trækker tiden for at få mere ud af våbenhvileaftale",
        "label": "",
        "theme": "Krigen i Ukraine",
        "badge": "",
        "datetime": "2025-03-13T18:44:00+00:00",
        "author": "Laura Kirkebæk-Johansson",
        "text": "Eksperter:\nPutin trækker tiden for at få mere ud af våbenhvileaftale\nRusland støtter idéen om en våbenhvile på visse betingelser, siger den russiske præsident.\nLæs op\nDet er to dage siden, at Ukraine\naccepterede et amerikansk forslag\nom 30 dages våbenhvile i krigen mellem Rusland og Ukraine.\nI mellemtiden har der været tavshed fra den russiske præsident, Vladimir Putin, som først her til eftermiddag har kommenteret på forslaget.\n- Idéen om en våbenhvile er god, og vi støtter den absolut, men der er ting, som vi skal diskutere, siger Putin efter et møde med Belarus' præsident, Aleksandr Lukasjenko, i Moskva.\nDen russiske præsident understreger, at enhver våbenhvile skal føre til en langvarig fred og skal håndtere de grundlæggende årsager til konflikten.\nPutin forsøger sandsynligvis at købe sig tid for at se, om han kan presse amerikanerne og få noget mere ud af en våbenhvileaftale, vurderer Flemming Splidsboel, der er Rusland-ekspert og seniorforsker ved Dansk Institut for Internationale Studier.\n- Russerne vil måske komme med nogle modkrav, og i mellemtiden kan de bombe løs både i de besatte områder og måske også i Ukraine, siger han.\nDen analyse deler Peter Viggo Jakobsen, der er lektor ved Forsvarsakademiet.\n- Det vidner om, at Rusland vil tage sig godt betalt for at skulle indstille kampene, siger han.\nDer skal mere på bordet\nTrumps særlige udsending Steve Witkoff besøger i dag Moskva, hvor han ifølge Putins udenrigspolitiske rådgiver skal mødes med den russiske præsident i aften.\nVi skal dog ikke forvente, at der kommer en aftale ud af mødet, vurderer Flemming Splidsboel.\nHan forestiller sig derimod, at amerikanerne vil orientere om deres møder med Ukraine, mens russerne kan sige, at de vil kigge nærmere på forslaget om våbenhvile.\nBlandt russiske kommentatorer og i russiske medier er der mange, der vurderer, at Rusland sandsynligvis vil acceptere en aftale om våbenhvile på et tidspunkt, fortæller Flemming Splidsboel.\nMen der er bred enighed om, at der skal noget mere på bordet, før russerne er klar til at skrive under. Og kommentatorerne har flere bud på, hvilke modkrav Rusland kan stille i forhandlingerne.\nEt af forslagene går på, at Rusland kan kræve, at der ikke må leveres våben til Ukraine under våbenhvilen, fortæller Flemming Splidsboel.\nAndre russiske kommentatorer foreslår, at Vesten skal vise noget mere\ngoodwill\nfor at få aftalen i hus\n-\nfor eksempel ved at ophæve sanktionerne mod Rusland i en periode.\nPutin vil givetvis forsøge at trække tiden så længe som muligt, vurderer seniorforskeren.\n- Og så er det muligt, at han vil underskrive. Men det er også muligt, at han vil gå væk fra aftalen sige: \"Det er ikke noget for mig. Vi vinder krigen alligevel\".\nUkraine er presset i Kursk-regionen, hvilket også kan påvirke forhandlingerne om en våbenhvile. Læs mere her:"
    },
    {
        "url": "https://www.dr.dk/nyheder/udland/trumps-handelskrig-giver-bagslag-en-drejebog-usas-undergang-som-verdens-foerende",
        "title": "Trumps handelskrig giver bagslag: ‘En drejebog for USA’s undergang som verdens førende økonomi’",
        "label": "",
        "theme": "Handelskrig",
        "badge": "",
        "datetime": "2025-03-13T17:53:00+00:00",
        "author": "",
        "text": "Trumps handelskrig giver bagslag:\n‘En drejebog for USA’s undergang som verdens førende økonomi’\nDe amerikanske forbrugere betaler den største pris for Trumps handelskrige, siger økonomiske eksperter i Deadline.\nLæs op\nDonald Trump skyder med skarpt og kaster sig ud i nye internationale handelskrige – alt sammen med ambitionen om at gøre \"America great again\".\nMen det amerikanske aktiemarked bløder, og den største regning for de stigende toldsatser ender hos de amerikanske forbrugere.\n- Det er dem, der ender med at få højere priser, og mange af dem har faktisk ikke rigtig råd til det, siger Sara Sjølin, der er chef for amerikanske medie Bloomberg News’ bureau i København.\nBerlingskes økonomiske redaktør, Ulrik Bie, deler analysen og minder om, at præsidenten blev valgt på et løfte om det stik modsatte.\n- Trump vil have noget tålmodighed i befolkningen, fordi alle ved, at man ikke kan gøre det fra den ene dag til den anden. Problemet er, at det ikke er et spørgsmål om, hvor lang tid der går, før de kommer ned. Det kommer til at gå den anden vej.\nIfølge Ulrik Bie kan handelskrigene få store konsekvenser for den amerikanske økonomi.\n- Hvis jeg skulle skrive en drejebog for USA’s undergang som verdens førende økonomi og førende finansielle magt, så ville jeg gøre præcis det, som Trump gør, lyder det fra Ulrik Bie.\nSe hele udsendelsen om Trumps straftold i D\neadline på DRTV\n."
    },
    {
        "url": "https://www.dr.dk/nyheder/udland/ny-sag-om-korruption-truer-i-europa-parlamentet-belgiske-myndigheder-undersoeger",
        "title": "Ny sag om korruption truer i Europa-Parlamentet: Belgiske myndigheder undersøger mistænkelige gaver og pengeoverførsler",
        "label": "",
        "theme": "",
        "badge": "",
        "datetime": "2025-03-13T17:18:00+00:00",
        "author": "Thomas Jorsal",
        "text": "Ny sag om korruption truer i Europa-Parlamentet:\nBelgiske myndigheder undersøger mistænkelige gaver og pengeoverførsler\nDen kinesiske tech-gigant Huawei menes at være blandt dem, der efterforskes.\nLæs op\nKorruption i form af blandt andet hvidvask og dokumentfalsk.\nDe belgiske myndigheder har længe haft mistanke om urent trav blandt personer i forbindelse med Europa-Parlamentet, og i dag ransagede de 21 adresser over hele Belgien og et enkelt sted i Portugal.\n- Det er assistenter og eksterne personer, men de arbejder i forbindelse med Europa-Parlamentet, fortæller Ann Lukowiak, der er talsperson for den belgiske statsanklager.\nDe belgiske myndigheder bekræfter her til eftermiddag, at flere personer er blevet anholdt i forbindelse med ransagningerne.\nKorruptionen skal ifølge den belgiske statsanklager have stået på siden 2021.\nBelgiske medier skriver, at 15 nuværende og tidligere medlemmer af parlamentet er på de belgiske myndigheders radar.\nStore gaver og pengebeløb\nTalspersonen for den belgiske statsanklager uddyber, at myndighederne kom på sporet af sagen på grund af mistænkelige gaver og pengeoverførsler.\n- Det er sådan, vi fik denne efterforskning stablet på benene, som har udmøntet sig i dagens ransagninger, fortæller Ann Lukowiak.\nDet drejer sig ifølge den belgiske statsanklager om gaver i form af middage, rejser og invitationer til fodboldkampe i bytte for politisk indflydelse.\nHuawei nævnes\nDer er ligeledes meldinger om, at den kinesiske tech-gigant Huawei også efterforskes i forbindelse med dagens ransagninger.\nOverfor Politico\nhar to Huawei-ansatte fortalt, at belgisk politi ankom til deres hovedkontor i den belgiske hovedstad Bruxelles denne morgen, og at de stadig skulle befinde sig der.\nDer har gentagende gange været beretninger\ni medierne om, hvordan Huawei forsøger at påvirke politikere i EU-systemet - også på aller højeste niveau.\nDen nye sag vækker ærgrelse i Europa-Parlamentets kontor for anti-korruption.\n- Anklagerne er dybt bekymrende, og vi kan ikke acceptere at nogen, der er under de her mistanker, er i nærheden af beslutningstagere i EU, lyder det fra Victor Negrescu, der er vicepræsident i anti-korruptions-enheden.\nHuawei er registreret som en lobbyorganisation hos EU-systemet efter bogen, og de belgiske myndigheder har ikke bekræftet, at Huawei efterforskes.\nQatargate\nSagen vækker for mange ubehagelige mindelser om Qatargate fra 2022, som omtales som Europa-Parlamentets største korruptionsskandale.\nHer er tidligere og dengang fremtrædende medlemmer af Europa-Parlamentet mistænkt for at have modtaget bestikkelse i bytte for at positiv særbehandling overfor den olierige stat, der blandt andet afholdt VM i fodbold det år.\nGræske Eva Kaili var hovedperson i den sag, og fik frataget sin titel som næstformand i Europa-Parlamentet i den forbindelse.\nDer bliver af og til stadig arresteret personer i forbindelse med Qatargate."
    },
    {
        "url": "https://www.dr.dk/nyheder/udland/putin-droppede-jakkesaettet-paa-besoeg-i-kursk-han-sender-et-signal-til-russerne",
        "title": "Putin droppede jakkesættet på besøg i Kursk: 'Han sender et signal til russerne'",
        "label": "",
        "theme": "",
        "badge": "",
        "datetime": "2025-03-13T16:07:00+00:00",
        "author": "Birgitte Skovlund Asmussen",
        "text": "Putin droppede jakkesættet på besøg i Kursk:\n'Han sender et signal til russerne'\nPutin forsøger at tage æren for, at Rusland gør militære fremskridt i Kursk, siger militæranalytiker.\nLæs op\nVladimir Putin dukker som oftest op i sit stiveste puds - et nystrøget jakkesæt og et matchende slips.\nOgså når han besøger den russiske Kursk-region, som Ukraine rykkede ind i i august sidste år.\nMen i går gjorde den russiske præsident en undtagelse, da han igen var forbi regionen, som Rusland nu ifølge landet selv er ved at vinde tilbage fra Ukraine.\nDenne gang var han noget atypisk iført en militæruniform, modsat sidst han besøgte frontlinjen i Kursk i 2023.\nOg det er ikke en tilfældighed, mener den militære tænketank 'Institute for the Study of War' (ISW).\n- Putin forsøger sandsynligvis at fremstå som en engageret krigsleder og at passe ind blandt de russiske militær-politiske ledere, der er ansvarlige for de seneste russiske fremskridt i Kursk, skriver ISW.\n- Putin forsøger sandsynligvis også at fremstå som en stærk og effektiv militær leder forud for møderne mellem Rusland og USA.\nHeller ikke militæranalytiker og lektor på Forsvarsakademiet Peter Viggo Jakobsen mener, at Putin bare har kastet noget tilfældigt på om morgenen inden besøget.\n- Det handler om at signalere til russerne, at han står for sejren med at få Kursk tilbage, sådan som de seneste meldinger har gået på, siger han.\nPowerpose inden mødet med USA?\nDet russiske forsvarsministerium hævder, at man har fået kontrol med byen Sudzja i Kursk-regionen, der har været et anker i den ukrainske offensiv i området.\nUkraines præsident, Volodymyr Zelenskyj, har hverken be- eller afkræftet, at Rusland har fået kontrol over byen.\nMen han siger, at russiske tropper forsøger at lægge \"maksimalt pres\" på det ukrainske militær i området, der \"gør, hvad det skal for at bevare så mange soldaters liv som muligt\",\nskriver Kyiv Independent\nog\nUkrinform\n.\n- Det lugter jo lidt af et tilbagetog, siger Peter Viggo Jakobsen om situationen i Kursk.\nBåde besøg og muligt tilbagetog kommer kort før, at Putin skal holde møde med en delegation fra USA for at diskutere et våbenhvileforslag, som Ukraine allerede har accepteret.\nSelvom ISW mener, at Putins militæruniform skal signalere styrke forud for mødet med USA's udsendte,\nSteve Witkoff\n, så er Peter Viggo Jakobsen ikke helt så overbevist.\n- Umiddelbart tror jeg ikke, at det imponerer USA, at han render rundt i militæruniform i Kursk.\nDerimod er det for at vise opbakning til soldaterne og for at tage en del af æren for, at Rusland er ved at vinde Kursk tilbage - hvis det altså er tilfældet, siger Peter Viggo Jakobsen.\n- Det er jo ikke særlig tit, han vinder. Så jeg kan godt forstå, at han gerne vil markere det som en milepæl, hvis han har kontrol med det russiske territorium igen.\nVirker det?\n- Han gør det jo kun, fordi han er sikker på, at han vinder. Det passer rigtig godt med den interne propaganda, så det kan næsten ikke gå galt.\nFlere eksperter har udråbt Kursk til et særligt es, som Ukraine kunne spille i en fredsforhandling med Rusland. Det lader det ikke længere til at være.\nLæs mere her\n:"
    },
    {
        "url": "https://www.dr.dk/nyheder/udland/midt-i-urolige-tider-er-nordmaendene-ved-aendre-syn-paa-eu-medlemskab",
        "title": "Midt i urolige tider: Er nordmændene ved at ændre syn på EU-medlemskab?",
        "label": "",
        "theme": "",
        "badge": "",
        "datetime": "2025-03-13T15:32:00+00:00",
        "author": "Tim Tørnqvist",
        "text": "Midt i urolige tider:\nEr nordmændene ved at ændre syn på EU-medlemskab?\nDer blæser nye vinde i spørgsmålet om, hvorvidt Norge bør være medlem af EU – i hvert fald hvis man spørger norsk korrespondent.\nLæs op\n- Nu er en ændring i gang.\nSådan lyder det i dag i en overskrift på det norske public service-medie NRK's nyhedssite.\nMediet har fået lavet\nen meningsmåling\nom nordmændenes holdning til norsk EU-medlemskab, der viser, at flere i dag ville stemme ja - og færre nej - end for blot\nto år siden\n.\n37 procent ville stemme ja til EU-medlemskab, hvis der var folkeafstemning i dag, og det er 10 procentpoint højere end en meningsmåling fra 2023.\nOmvendt ville 43 procent stemme nej, og det er ni procentpoint lavere end målingen forrige år.\nSå selvom nej-siden altså stadig har flertal, ser ja- og nej-siden ud til nu at nærme sig hinanden.\nForskningslederen bag meningsmålingen mener, at den nuværende situation med krigen i Ukraine og Donald Trump i Det Hvide Hus er forklaringen på, at holdninger, der ellers har været ret stabile over tid, nu rykker på sig.\n- Vi lever i urolige tider, hvor der sker meget ude i verden, og der er en større usikkerhed, end der har været før, siger forskningsleder Johannes Berg til NRK.\nUrolige tider, der ifølge NRK's nordiske korrespondent, Joakim Reigstad, har skabt et behov for at stå mere sammen i Europa, fordi man ikke nødvendigvis kan stole på USA længere.\n- For Norge kan det at stå uden for EU rent faktisk være en ulempe med udsigt til en handelskrig og toldmure - og ikke en fordel, som man måske har troet hidtil. Det er nok hovedårsagen til, at flere nordmænd ser ud til at have skiftet mening, siger han til DR Nyheder.\nEr det her holdningsskifte ikke bare en døgnflue? Altså vil nordmændene ikke falde tilbage til de tidligere positioner og procenttal, når tiderne bliver mere rolige igen?\n- Jeg tror nok, at vi ser tendensen til en holdningsændring, hvor Norge ikke skal stå udenfor. Man skal være med i Europa. Tingene bliver lidt anderledes, når det kommer så tæt på. Vi har et andet verdensbillede nu, og derfor tror jeg også, at folk vurderer behovet for alliancer og samarbejde anderledes, lyder det fra Joakim Reigstad.\nFlere generationer har aldrig taget stilling\nMen at et EU-medlemskab skulle være svaret på den nuværende sikkerheds- og toldproblematik er Einar Frogner, der er bestyrelsesformand i organisationen Nei til EU, dog ikke enig i. Det siger han til NRK.\nIkke desto mindre ønsker flere unge nordmænd, som NRK også har talt med, en ny debat og afstemning om EU-medlemskab i Norge.\nIngen nordmænd under 48 år har haft mulighed for at tage stilling til norsk EU-medlemskab. Den seneste afstemning fandt nemlig sted for over 30 år siden - i november 1994. Her stemte 52,2 procent nej til at blive medlem af unionen, mens 47,8 procent stemte ja.\nMen afstemningsresultatet ville formentlig se anderledes ud i dag, vurderer Joakim Reigstad.\n- De lidt ældre generationer er nok lidt mere protektionistiske over for Norge, altså at man skal passe på sit fiskeri, sin olie og sine penge. De yngre generationer er måske lidt mere internationale og kan ikke helt forstå, hvorfor man skal have landegrænser og toldmure, siger han.\nNorge samarbejder allerede ret meget med EU, så hvad gør det egentlig af forskel, om man officielt bliver medlem af unionen eller ej?\n- Norge har været en mere loyal partner til EU, end for eksempel Danmark har med sine forbehold. Alle EU's forordninger og direktiver har Norge taget ind i sin lovgivning mere eller mindre uden debat. Så på den måde gør det ikke den helt store forskel.\n- Men når man begynder at tale om toldmure og det indre marked i EU, kan Norge måske blive et offer for højere toldsatser fra EU's side i en eventuel handelskrig med USA, fordi man ikke sidder med ved forhandlingsbordet og derfor ikke kan påvirke noget, siger Joakim Reigstad, der også peger på Nato.\n- Samtidig ser man et Nato, der vakler lidt, hvor USA måske ikke 100 procent er garanten for verdensfriheden, og derfor kigger man på, hvilke alternativer man har. Og der kan man så kigge på EU's forsvarssamarbejde, og det står Norge lige nu udenfor.\nTilbage i januar førte interne uenigheder om EU til en regulær regeringskrise i Norge. Det kan du læse mere om\ni denne artikel\n:"
    },
    {
        "url": "https://www.dr.dk/nyheder/udland/en-canadiano-med-maelk-frihedsfritter-eller-en-kyiv-mule-saadan-er-navneaendringer",
        "title": "En canadiano med mælk, frihedsfritter eller en Kyiv Mule? Sådan er navneændringer blevet brugt i konflikter",
        "label": "",
        "theme": "Handelskrig",
        "badge": "",
        "datetime": "2025-03-13T14:30:00+00:00",
        "author": "Sean Coogan",
        "text": "En canadiano med mælk, frihedsfritter eller en Kyiv Mule? Sådan er navneændringer blevet brugt i konflikter\nKonflikter og handelskrige har gennem historien affødt nye navne på alt fra drinks til pomfritter.\nLæs op\nSkulle man tage et smut forbi en kaffebar i Canada disse dage, er der chance for, at man kan få sig en\ncanadiano\n.\nDen seneste tid har en række canadiske caféer og kaffebarer nemlig besluttet at fjerne americanoer fra menukortet og erstatte den populære kaffe med såkaldte canadianoer, beretter blandt andre\nForbes\n.\nDet sker i protest mod den handelskrig, som Trump-administrationen har indledt mod Canada - USA's nordlige nabo og største handelspartner.\nEt af stederne er caféen Miche i den canadiske by Victoria, hvor ejeren, Allan Sinclair, tørt fortæller\nSky News\n, at en canadiano er stærkere end en americano.\n- Det er en lille protest i form af en kaffe. Vi kan bare håbe, at de ikke gør al den her vanvid til virkelighed, siger caféejeren om de løbende toldtrusler fra naboerne mod syd.\nProtesten er ikke første gang, at en krig - enten hvad angår handel eller krudt og kugler - afføder nye navne. Her er tre andre eksempler fra historien.\nFrihedsfritter\nSet i bakspejlet er franskmændene formentlig ganske tilfredse med, at de ikke sagde ja til at følge USA ind i Irak-krigen.\nIkke desto mindre var det en stor ting tilbage i 2003, da USA forsøgte at finde lande, der ville deltage i invasionen af Irak, at Frankrig modsatte sig de amerikanske planer.\nDet vakte vrede i dele af USA - der havde fået stor vestlig opbakning til invasionen af Afghanistan halvandet år tidligere - og førte til, at en restaurant i North Carolina omdøbte beværtningens pomfritter -\nFrench Fries\npå amerikansk - til\nFreedom Fries\n.\nDet var ikke noget, der ramte den franske økonomi - og pomfritter forbindes i øvrigt i højere grad med Belgien - men budskabet var ikke til at tage fejl af og spredte sig snart til magtens tinder.\nDet republikanske lederskab i Kongressen valgte nemlig en måned senere at følge restaurantens eksempel og omdøbte pomfritterne i tre af Kongressens kantiner.\nFrihedskål\nEn krig var også årsagen til, at sauerkraut i en periode fik nyt navn i USA. Holdningerne til Tyskland tog nemlig et dyk blandt mange amerikanere, da USA i 1917 gik ind i Første Verdenskrig og i direkte kamp mod Tyskland.\nDet fik i 1918 forhandlere til at forsøge at gøre noget ved stigmaet forbundet med madvarer med tyske navne - herunder sauerkraut.\nIfølge forhandlerne var forbruget af kålsalaten med de tyske rødder faldet med 75 procent, siden USA gik ind i verdenskrigen,\nberettede New York Times dengang\n.\nLøsningen blev et nyt navn:\nLiberty Cabbage\n- altså frihedskål.\nDen dag i dag bruger amerikanerne igen ordet sauerkraut, og det er et populært tilbehør til blandt andet grillmad,\nmen fremhæves også for sit indhold af antioxidanter\n.\nKyiv Mule\nDer er også et andet og mere nærværende eksempel på en krig, der skaber splittelse. Efter Ruslands storstilede og åbne invasion af Ukraine for tre år siden reagerede Vesten nemlig med omfattende sanktioner mod Rusland.\nModstanden mod Moskva skete dog ikke kun i diverse parlamenter og regeringskontorer.\nKampen foregik også ved bardisken, hvor utallige barer og caféer på tværs af verden viskede drinks som\nMoscow Mule\nfra tavlen og erstattede dem med navne som\nKyiv Mule\nfor at vise sympati med Ukraine.\nPræsident Trump har ikke kortene til at vinde den globale handelskrig, han har indledt, lyder analysen fra DR's EU-korrespondent, Ole Ryborg. Læs mere her:"
    },
    {
        "url": "https://www.dr.dk/nyheder/udland/eksperter-kursk-var-maaske-ikke-det-diplomatiske-es-som-vi-troede",
        "title": "Eksperter: Kursk var måske ikke det diplomatiske es, som vi troede",
        "label": "",
        "theme": "Krigen i Ukraine",
        "badge": "",
        "datetime": "2025-03-13T13:14:00+00:00",
        "author": "Jakob Slyngborg Trolle",
        "text": "Eksperter:\nKursk var måske ikke det diplomatiske es, som vi troede\nUkraine er presset i Kursk, der ellers er blevet vurderet til at være meget betydningsfuld i en fredsforhandling.\nLæs op\nRigtig meget peger i retning af, at det er lykkedes russerne at tvinge Ukraine til at trække sig tilbage fra Kursk-regionen.\nDermed kan en af Ukraines meget begrænsede militære succeser på slagmarken det sidste år være et afsluttet kapitel.\nOg Kursk-missionen var vigtig.\nDels tvang den Rusland til at trække tropper fra slagmarken i Ukraine for at tvinge ukrainerne ud af russisk territorie, dels var det ukrainske overraskelsesangreb på Kursk i august sidste år et knytnæveslag i russisk selvforståelse og selvtillid.\nSamtidig er Kursk af flere eksperter blevet udråbt til et særligt es, som Ukraine kunne spille i en fredsforhandling med Rusland.\nNoget også Mikhailo Podoljak, særlig rådgiver for Zelenskyjs stabschef, gjorde klart\ni et interview med DR Nyheder\ni slutningen af februar.\nNoget, der dog prompte blev afvist fra russisk side.\n- Det er umuligt. Rusland har aldrig og vil aldrig diskutere at bytte dets territorium, lød det fra Putin-regeringens talsmand, Dmitrij Peskov.\nVladimir Putin besøgte i går Kursk-regionen.\nEksperter: Svært at sige, hvor meget Kursk er værd\nRusland-ekspert og seniorforsker ved Dansk Institut for Internationale Studier Flemming Splidsboel sår dog også tvivl om, hvorvidt kontrol med Kursk overhovedet vil være noget, der kan hjælpe Ukraine i fredsforhandlingerne med Rusland.\n- Vi har talt om, at de ville bruge det som et es, de kunne smide på bordet, når de engang skulle til at forhandle. Men det er usikkert for mig, om den nye amerikanske administration under Donald Trump faktisk tillader, at ukrainerne kan bruge det.\n- Jeg kunne godt se en situation for mig, hvor Trump ville sige til ukrainerne: \"I skal starte med at trække jer fra Kursk, og så bagefter kan vi så tale videre\", siger Flemming Splidsboel.\nOgså Steen Kjærgaard, militæranalytiker og souschef ved Institut for Strategi og Krigsstudier, er begyndt at tvivle på, hvor stort et es, det egentlig er, Ukraine må vinke farvel til, hvis de mister Kursk, som meget altså peger på.\n- Det er svært at sige, hvor meget det egentlig var værd i forhold til de her forhandlinger, der kommer.\n- Man har jo talt om, at det her kunne bruges i en eller anden form for byttehandel med russerne, men det er virkelig, virkelig svært at sige, om det får nogen indflydelse, siger Steen Kjærgaard.\nUSA er som bekendt kommet med et forslag på 30 dages våbenhvile i Ukraine. Et forslag, som Ukraine har accepteret. Derfor er alles øjne nu rettet mod Rusland, der i dag har fået besøg af USA's særlige udsending, Steve Witkoff.\nRusland har da også meldt sig klar til at diskutere fred med USA, lyder det fra talsperson fra Ruslands udenrigsministerium Maria Zakharova\nifølge nyhedsbureauet Reuters.\nIfølge Putins toprådgiver på udlandsfronten, Jurij Usjakov, er man dog ikke interesseret i en midlertidig våbenhvile. Man vil i stedet presse på for en langsigtet fred, siger han til russisk stats-tv ifølge avisen\nFinancial Times\n.\n- En 30 dages våbenhvile er ikke andet end et midlertidigt pusterum for ukrainske tropper, lyder det.\nRusland kan bruge 30 dage til at genopbygge styrke\nSkulle Rusland alligevel sige ja til en våbenhvile, vil det særligt skyldes to ting, siger Flemming Splidsboel.\n- Den største fordel, russerne ville have ved en våbenhvile, ville være at signalere, at man simpelthen er klar til det.\n- Derefter kan russerne gå tilbage til deres fabrikker og producere 24 timer i døgnet og bringe materiel og måske flere tropper ud til fronten, således at når våbenhvilen udløber, så vil de være klar og har udnyttet tiden bedre end ukrainerne, siger Flemming Splidsboel.\nOg det vil man i særdeleshed kunne gøre, hvis der i løbet af våbenhvilen ikke kommer nye våben til Ukraine.\n- Jeg kunne sagtens se det som et russisk krav til våbenhvilen, at der skal være et stop for våbenleverancer. Det er faktisk noget, som bliver omtalt en del i de russiske medier.\nKan Putin acceptere en våbenhvile, der er udviklet af amerikanerne?\n-\nDen dominerende analyse i de russiske medier er, at Rusland vil acceptere våbenhvilen, men med betingelser eller forslag.\nSpørger man Steen Kjærgaard, hvem der lige nu har mest \"brug\" for en våbenhvile, lyder det, at begge parter er hårdt prøvede.\n- Russerne er meget, meget hårdt presset. De opnår ingenting, og de tager enorme tab.\n- Ukrainerne har også brug for den militært for at kunne reorganisere, siger Steen Kjærgaard."
    },
    {
        "url": "https://www.dr.dk/nyheder/udland/det-er-under-lavmaalet-behandling-af-transkoennet-politiker-fik-boelgerne-til-gaa",
        "title": "'Det er under lavmålet!': Behandling af transkønnet politiker fik bølgerne til at gå højt i Kongressen",
        "label": "",
        "theme": "",
        "badge": "",
        "datetime": "2025-03-13T11:30:00+00:00",
        "author": "Sean Coogan",
        "text": "'Det er under lavmålet!':\nBehandling af transkønnet politiker fik bølgerne til at gå højt i Kongressen\nEn høring i Kongressen blev tirsdag afbrudt efter vrede over tituleringen af en transkønnet politiker.\nLæs op\n- Hr. formand, det er under lavmålet!\nSådan udbrød den demokratiske politiker William Keating under et heftigt møde i den amerikanske kongres i tirsdags.\nÅrsagen var, at hans republikanske kollega Keith Self, som er formand for underudvalget, hvor mødet fandt sted, gentagne gange valgte at omtale demokraten Sarah McBride, som \"Hr. McBride\".\nSarah McBride er det første transkønnede medlem af Kongressen i USA's historie og har tidligere været mål for en del republikansk opmærksomhed.\nHerunder da det republikanske lederskab i Repræsentanternes Hus tilbage i november, da McBride blev valgt, annoncerede, at alle medlemmer af Kongressen skulle bruge toiletterne, der svarede til deres biologiske køn.\nTirsdagens omtale af den demokratiske politiker blev dog for meget for William Keating.\n- Ejer De ikke anstændighed? Jeg har lært Dem lidt at kende, men det er ikke anstændigt, udbrød demokraten, inden mødet - der egentlig handlede om våbenkontrol og amerikansk støtte til Europa - blev ophævet.\nInden da havde Keith Self sagt, at han blot fulgte proceduren, mens Sarah Bride havde svaret igen ved at omtale republikaneren som \"fru formand\".\nSe det fulde klip af den temperamentsfulde konfrontation her:\nRepublikaneren har senere delt klippet på\nsociale medier\nmed teksten: \"Det er USA's politik at anerkende to køn, hankøn og hunkøn\".\nSarah McBride kommenterede ikke hændelsen direkte, men skrev efterfølgende på\nsociale medier\n:\n- Uanset hvordan jeg bliver behandlet af nogle kollegaer, er der intet, der formindsker min ærefrygt og taknemmelighed for at få lov til at repræsentere Delaware (amerikansk delstat red.) i Kongressen. Jeg vil bare gerne tjene og forsøge at gøre verden til et bedre sted."
    }
]